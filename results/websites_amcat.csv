id,title,publisher,date,text,year,month,week
42790989,De geest van Rutte leeft voort in de nieuwe VVD-leider Yeşilgöz,NOS.nl,2023-11-17,"Dilan Yeşilgöz moet Mark Rutte doen vergeten, maar vooralsnog lijkt ze opvallend veel op haar politieke voorganger.",2023-01-01,2023-11-01,2023-11-13
42791000,"Wilders is vaak spijkerhard, soms ook een vaderlijke mentor",NOS.nl,2023-11-14,"PVV-leider Geert Wilders is met 33 jaar het langstzittende Kamerlid. Hij is bekend van de 'kopvoddentaks' en zijn Marokkanen-uitspraak, maar soms laat hij ook zijn zachte kant zien.",2023-01-01,2023-11-01,2023-11-13
42791005,'Gelekt Israël-memo ambassade nieuw signaal verdeeldheid bij overheid',NOS.nl,2023-11-14,"Een uitgelekt memo van de Nederlandse ambassade in Tel Aviv, waarin kritiek wordt geuit op Israël, is het derde voorbeeld in korte tijd dat duidt op kritiek binnen het ministerie van Buitenlandse Zaken op de Nederlandse steun aan Israël. Dat zeggen experts tegen de NOS

NRC berichtte maandagavond over het memo. Daarin staat dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza. Grote aantallen burgerslachtoffers worden voor lief genomen en dat is in strijd met het oorlogsrecht, aldus het memorandum.

Naar buiten draagt het kabinet vooral steun voor Israël uit. Maar inmiddels is het memo het derde interne stuk dat bij de krant terechtkwam.

'Heel opmerkelijk'

Peter Malcontent, historicus aan de Universiteit Utrecht en Israël-deskundige, noemt het ""heel opmerkelijk"" dat het memo is uitgelekt. ""Het rommelt altijd wel op dit thema binnen het ministerie. Op ambassades is men het vaker oneens met de lijn van ministers"", zegt Malcontent, die zelf onderzoek deed naar de relatie tussen Israël en Nederland. ""Maar dit document en de brief die recent is ondertekend laten wel zien dat die onenigheid groter is dan ooit.""

Hij verwijst naar de noodkreet van een groep rijksambtenaren vorige maand over Nederlandse 'medeplichtigheid'.

Het vertrouwelijke memo waar NRC over schreef is opgesteld door de defensieattaché van de ambassade. In de rapportage staat volgens de krant dat de Israëlische politieke en militaire top geen duidelijke strategie hebben.

De Israëlische wens om definitief af te rekenen met Hamas wordt ""een militair doel dat vrijwel onmogelijk te behalen is"" genoemd. Het offensief is volgens de opstellers vooral bedoeld als militaire krachtvertoning in de nasleep van de terreuraanval op 7 oktober, die Israëlische inlichtingendiensten niet zagen aankomen.

Kamerdebat op komst

Over het lek bij Buitenlandse Zaken zegt oud-diplomaat Berber van der Woude: ""Medewerkers moeten gedacht hebben: de enige manier om nog druk uit te oefenen is via de pers en de Tweede Kamer.""

Zij werkte dertien jaar voor Buitenlandse Zaken, onder meer in de Palestijnse gebieden, en ze is actief voor The Rights Forum, een kenniscentrum dat opkomt voor de belangen van Palestijnen.

Ongeacht of er een strategie achter het uitlekken van het memo zat of niet: de politiek is bereikt. Een Kamermeerderheid wil een nieuw debat over de oorlog met de NRC-onthulling als aanleiding. Het is nog onduidelijk wanneer dat wordt gehouden.

De weerstand groeit tegen westerse overheden die zonder voorbehoud Israël steunen.

Het ministerie van Buitenlandse Zaken stelt een onderzoek in naar het lekken van de vertrouwelijke informatie. In een eerste reactie zei het ministerie dat niet elk intern stuk als beleidsadvies kan worden gezien.

Het stuk in de krant is een ""niet-faire weergave"", reageert demissionair minister Ollongren van Defensie tegenover de NOS. Ze zegt dat er mogelijk selectief uit het memo is geciteerd en is niet te spreken over de gang van zaken. Of er aangifte volgt is nog onduidelijk.

""Dit interne advies bevestigt wat deskundigen zien gebeuren"", duidt Erwin van Veen, Midden-Oostendeskundige van Instituut Clingendael het uitgelekte memo van de ambassade. ""Namelijk dat Israël een nietsontziende campagne voert, gedreven door wraak en zonder exitstrategie. Er komt steeds meer weerstand vanuit zowel het publiek als de ambtenarij tegen westerse overheden, die zonder voorbehoud hun steun uitspreken voor Israël.""

Macron: baby's worden gedood

De Franse president Macron heeft Israël opgeroepen tot een staakt-het-vuren. ""De facto worden baby's, vrouwen en oude mensen gebombardeerd en gedood"", zei hij afgelopen weekend tegen de BBC. Een heel andere toon dan die van demissionair premier Rutte, die vorige week zei dat premier Netanyahu ""moet laten zien dat wat zij doen ook proportioneel is"".

Beide EU-leiders hebben benadrukt dat Israël het recht heeft zichzelf te verdedigen tegen Hamas, maar Macron vindt dat Israël daarbij te ver is gegaan. Rutte hamert er steeds op dat Israël zich aan internationale regels moet houden, maar hij wil niet ""vanuit een leunstoel in Den Haag"" oordelen over hoe Israël de oorlog aanpakt.

Een week geleden meldde NRC al dat het kabinet ambtelijke waarschuwingen had genegeerd bij steun aan Israël. Nederland had de levering van onderdelen voor Israëlische F-35-gevechtsvliegtuigen niet tegengehouden. Vanuit het ministerie was gewaarschuwd dat Israël mogelijk het oorlogsrecht schendt met de luchtaanvallen op het dichtbevolkte Gaza.

En eind oktober schreef de krant op basis van interne communicatie dat Nederland in de VN neigde om tegen een motie voor een wapenstilstand in Gaza te stemmen. Na druk van Jordanië zou het kabinet uiteindelijk overstag zijn weggegaan: Nederland onthield zich van stemming.

'Geopolitieke belangen gaan voor'

De drie publicaties laten zien dat er intern een worsteling is over de lijn van Buitenlandse Zaken, zegt oud-diplomaat Van der Woude.

""Medewerkers maken zich zorgen over het selectief toepassen van het internationaal recht. Want Nederland profileert zich op vrede en recht, met het Vredespaleis en het Internationaal Strafhof.""

Maar de NRC-onthullingen maken volgens haar duidelijk dat geopolitieke afwegingen de boventoon voeren voor het demissionaire kabinet.",2023-01-01,2023-11-01,2023-11-13
42791013,Aardwarmte moet einde maken aan hoge gasprijs voor woningen,NOS.nl,2023-11-14,"Rob Koster

Economieverslaggever

Rob Koster

Economieverslaggever

De overheid is begonnen met proefboringen naar aardwarmte, voor de duurzame verwarming van woonwijken. Nu wordt 90 procent van alle huizen in Nederland nog verwarmd met behulp van aardgas. Een kwart van de huizen kan voor 2050 over op aardwarmte, denkt Energie Beheer Nederland (EBN), dat de proefboringen namens de overheid uitvoert.

Bij aardwarmte, ook wel geothermie genoemd, wordt op een diepte van rond de 2000 meter heet water gewonnen. De warmte wordt gebruikt voor warmtenetwerken en het water gaat weer de grond in via een tweede verbinding.

Anders dan bij gaswinning wordt de samenstelling van de bodem niet blijvend veranderd. De kans op aardbevingen is daarom gering. Een reëler gevaar is de verontreiniging van zoetwatervoorraden, die gebruikt worden voor drinkwater. Op plaatsen waar die liggen, mag niet naar aardwarmte worden geboord.

EBN brengt ""de witte vlekken"" in de Nederlandse bodem in kaart. In die gebieden is in het verleden nooit naar olie of gas gezocht, waardoor er nauwelijks kennis was van de samenstelling van de bodem.

De afgelopen jaren is er een eerste inventarisatie gemaakt met behulp van het zogenoemde 'seismiek schieten'. Met behulp van explosieven en meetapparatuur wordt dan een soort echo gemaakt, waardoor de verschillende lagen van de bodem zichtbaar worden.

De komende tijd wordt er op verschillende plaatsen met behulp van boortorens geboord naar heetwaterbronnen. De proefboringen moeten kennis opleveren over welke plekken in Nederland geschikt zijn om aardwarmte te gebruiken voor de verwarming van woningen en gebouwen. Het boren gebeurt nu onder meer in de buurt van Amsterdam.

In deze video zie je hoe de boring er van dichtbij uitziet.

In Den Haag worden in het zuiden van de stad al zo'n 2500 woningen verwarmd met behulp van aardwarmte. Het is de eerste plek in Nederland waar aardwarmte voor de verwarming van huizen gebruikt wordt. Het was een project van lange adem, maar inmiddels krijgen de bewoners duurzame warmte zonder dat ze een cv-ketel of een dure warmtepomp nodig hebben.

Bewoners waarvan het huis met behulp van aardwarmte wordt verwarmd, merkten daar in Den Haag niets van. De woningen waren al aangesloten op een bestaand warmtenetwerk van Eneco en het betekent alleen dat ze in plaats van een cv-ketel een compacte warmtewisselaar in de meterkast hebben.

Koppeling gas- en warmteprijs

De aanleg van warmtenetten is een kostbare langetermijninvestering. Het overleg tussen overheden en energiebedrijven loopt daardoor regelmatig vast. Het afgelopen jaar leidde de koppeling tussen de gasprijzen en de prijzen voor warmte tot onvrede bij bewoners en politici. Ook bij mensen die aangesloten waren op een warmtenetwerk ging de energierekening fors omhoog.

Minister Jetten voor Klimaat en Energie heeft in de nieuwe Warmtewet laten vastleggen dat toekomstige warmtenetten voor meer dan 50 procent in handen moeten zijn van de overheid. Gemeenten zijn dan de baas over het warmtenet en niet de commerciële energiebedrijven.

Ook heeft de minister besloten dat de koppeling tussen de gasprijs en de prijs voor warmte wordt losgelaten. EBN ziet dat als groot voordeel voor burgers die gebruik maken van een warmtenet. De prijs van aardwarmte kan in tegenstelling tot die van gas voor lange tijd worden vastgesteld. Consumenten hebben daardoor geen last meer van de extreme prijsschommelingen op de internationale gasmarkt.

Warmtenetten zorgen er ook voor dat er minder druk op het overvolle elektriciteitsnet komt. Woningen hoeven dan niet over op een elektrische warmtepomp.

Warmtewet in de maak

De warmtewet, die begin volgend jaar door de Tweede Kamer behandeld moet worden, veroorzaakt bij energiebedrijven onrust. Zij vragen zich af of ze nog genoeg te zeggen hebben over de warmtenetwerken om grote investeringen te doen. Sommige bedrijven hebben vanwege die onzekerheid hun deelname aan de ontwikkeling van warmtenetten voorlopig stilgelegd.

In de Tweede Kamer is weinig discussie over de noodzaak van warmtenetten en aardwarmte. De discussie zal vooral gaan over de uitvoering en de rol van gemeenten en energiebedrijven. De vraag is ook hoeveel geld de overheid aan subsidie verstrekt om de kosten van de warmte voor burgers betaalbaar te houden. Het uitgangspunt zal in ieder geval zijn dat burgers niet meer gaan betalen dan ze nu gemiddeld voor gas betalen.",2023-01-01,2023-11-01,2023-11-13
42791037,Kijk hier de Q&A met VVD-leider Yesilgöz terug,NOS.nl,2023-11-14,VVD-leider Dilan Yesilgöz beantwoordde vragen die gesteld werden op Instagram.,2023-01-01,2023-11-01,2023-11-13
42791075,Jongeren zien het liefst Timmermans als premier,NOS.nl,2023-11-15,"Isa Huizing

redacteur Binnenland

Isa Huizing

redacteur Binnenland

Voor de generatie boven de 55 jaar is gezondheidszorg het belangrijkste verkiezingsthema. Jongeren zetten de woningmarkt bovenaan als voornaamste onderwerp voor de campagne. Op plek twee komen de zorgen om rond te komen, in combinatie met de oplopende prijzen. 

Dat komt naar voren uit een representatief online onderzoek van Ipsos in opdracht van de NOS, Het onderzoek werd gefocust op jongeren van 18 tot en met 34 jaar, dus de generatie waarvan een deel nog met blokken speelde toen Mark Rutte in 2010 voor het eerst premier werd, en een ander deel juist toen voor het eerst mocht stemmen. 

Ipsos onderzocht niet alleen wat bij deze verkiezingen de belangrijkste thema's voor de jongere generatie zijn, ook wie zij na de verkiezingen het liefst in het Torentje zien en welke politici zij waarderen.

Doorslaggevende thema's

Klimaat is het derde thema bij deze groep, maar als jongeren aangeven welk onderwerp voor hen een grote rol speelt bij het kiezen van een partij, staat klimaat niet meer in de top-10. Bij de verkiezingen in 2021 was dit nog wel het geval.

Toch maken jongeren zich wel degelijk zorgen over het klimaat, zegt Sander Nieuwkerk, onderzoeker bij Ipsos. Zo blijkt uit het onderzoek dat 40 procent van hen vindt dat de klimaatverandering zich in een kritieke fase bevindt en de wereld nu moet handelen.

""Maar in deze campagne speelt het een minder grote rol dan bij de verkiezingen van 2021. En omdat niet alle partijen zich hier heel erg over uitspreken, vertaalt de zorg over het klimaat zich niet in de stemkeuze.""

Geldzorgen zijn voor jongeren het doorslaggevende onderwerp om op een bepaalde partij te stemmen. ""Hier zien we ook een combinatie met andere thema's. Studenten die moeite hebben om een kamer te vinden en zich ook zorgen maken om de hoge huurprijzen. Of bijvoorbeeld starters die wel een huis konden kopen, maar zich zorgen maken om de hoge energierekening"", legt Nieuwkerk uit.

Andere voorkeur

De jonge generatie heeft een andere voorkeur voor de nieuwe minister-president dan andere leeftijdsgroepen. Het liefst zouden zij lijsttrekker Frans Timmermans van GroenLinks-PvdA in het Torentje zien, terwijl stemmers boven de 35 juist voorkeur hebben voor Omtzigt (NSC).

Generatiebreed staat Yesilgöz van de VVD op de tweede plek. Op plek drie bij de jonge kiezer staat Wilders van de PVV, die ook de bekendste politicus onder jongeren is.

Op de grafiek hieronder zijn Timmermans (rood), Yesilgöz (blauw), Wilders (lichtblauw) en Omtzigt (geel) te zien: 

Politicoloog Roderik Rekker zegt dat het wel opvallend is dat Omtzigt het minder goed doet bij de jongeren, maar dat het hem ook niet verbaast. ""Nieuwe partijen doen het over het algemeen goed bij jonge kiezers. Maar christendemocraten zijn minder populair onder jongeren en de nieuwe partij van Omtzigt heeft daar toch veel overeenkomsten mee.""

De PvdA was onder jongeren ook niet populair. ""GroenLinks daarentegen wel, daarom is het niet heel verrassend dat Timmermans als leider van die nieuwe combinatie goed scoort.""

Hoger cijfer

In het onderzoek van Ipsos krijgen lijsttrekkers van links-progressieve partijen gemiddeld een hoger cijfer van jongeren dan van de rest van Nederland. Zo scoort Jetten (D66) relatief goed onder de jonge kiezer.

Hij krijgt een 5,8 ten opzichte van een 4,8 van heel Nederland. En ook Timmermans (GroenLinks-PvdA), Ouwehand (Partij voor de Dieren), Van Baarle (Denk) en Dassen (Volt) worden door jongeren beter beoordeeld.

Jongeren stemmen meestal op andere partijen dan de oudere generatie. ""Het is vaker zo dat jongeren op radicaal-progressieve partijen stemmen en minder vaak op de traditionele middenpartij. Dat komt ook doordat zij in een andere tijd politiek volwassen zijn geworden, toen al met de euro werd betaald, de samenleving multicultureel was en klimaatverandering hoger op de agenda is komen te staan"", zegt Rekker.

De cijfers in dit artikel komen uit een representatief online onderzoek dat door 2001 stemgerechtigde Nederlanders is ingevuld, van wie 477 in de leeftijdscategorie 18 tot en met 34.

Het onderzoek is uitgevoerd door onderzoeksbureau Ipsos in opdracht van de NOS. De gegevens zijn verzameld van 23 tot en met 25 oktober, net na het eerste tv-campagnemoment bij College Tour.",2023-01-01,2023-11-01,2023-11-13
42791078,"Loslippige Koeman, al een leven lang een omgekeerde politicus ",NOS.nl,2023-11-15,"Thierry Boon

redacteur Nederlands elftal in Zeist

Thierry Boon

redacteur Nederlands elftal in Zeist

""Zullen we afspreken dat als ik gestopt ben, we weer in deze setting gaan zitten en ik alles ga zeggen wat ik denk?""

Het is een opvallend einde van de persconferentie van Ronald Koeman, maandag in Zeist. De bondscoach doet een pikante belofte. Weliswaar met een knipoog, maar er zit meer achter die woorden.

Anno 2023 wordt zo ongeveer elke uitspraak onder een vergrootglas gelegd, nog maar een keer gewogen en vervolgens uitgebreid behandeld en becommentarieerd op sociale media, in kranten, online en op televisie en radio.

Dat stoort de zestigjarige Koeman. Aanleiding? Zijn kritische uitspraken over Brian Brobbey in het voetbalpraatprogramma Rondo. ""Het verbaast me dat het zo'n item is geworden"", aldus Koeman, met een vingertje wijzend naar de huidige maatschappij.

Een omgekeerde politicus

""Ik ben geen politicus die heel veel lult en weinig zegt, ik ben eigenlijk het omgekeerde"", stelt de coach van het Nederlands elftal. ""Ik wil nog weleens te veel zeggen. Dan krijg je hem weleens om de oren.""

Dat Koeman een 'omgekeerde politicus' is met zo nu en dan een onhandige uitspraak, blijkt al heel zijn voetballoopbaan. Het begint al als speler. ""Ajax is altijd mijn favoriete club geweest"", zegt de in Zaandam geboren Koeman, wanneer hij in 1983 FC Groningen als veelbelovend talent verruilt voor de hoofdstad.

Opvallend, want een paar jaar daarvoor laat hij nog weten dat juist Feyenoord zijn club is. En drie jaar na zijn transfer naar Ajax vertrekt hij naar concurrent PSV. Ook als trainer komt Koeman later in dienst van alle drie de topclubs.

Bij PSV wordt Koeman onderdeel van het succesteam dat in 1988 de Europa Cup 1, de huidige Champions League, wint. Al mist hij bijna de finale. Niet door een blessure, maar door een uitspraak in een interview.

Commotie na 'klasse actie'

Koeman spreekt zich in het tijdschrift Sport International lovend uit over een harde tackle van ploeggenoot Hans Gillhaus op Bordeaux-speler Jean Tigana in de kwartfinales van het Europese toernooi. ""Klasse actie"", oordeelt Koeman.

Het zorgt voor veel commotie. PSV schorst Koeman voor het competitieduel met Haarlem en legt hem een boete op van 10.000 gulden. Daar komt later de UEFA overheen.

De Europese voetbalbond wil Koeman ook Europees schorsen, waardoor hij een eventuele finale met PSV zou missen. ""Ik kan niet begrijpen dat Koeman met geweld pocht. Hij hoort een voorbeeld te zijn"", zegt het Franse slachtoffer Tigana over de zaak.

In hoger beroep kan Koeman opgelucht ademhalen: de straf wordt teruggebracht naar één duel. De PSV'er mag meedoen in de finale en staat na de strafschoppenserie tegen Benfica met de 'cup met de grote oren' in zijn handen.

Ook als trainer uit Koeman zich soms op controversiële wijze. Kritiek op scheidsrechters en bonden is hem niet vreemd. ""Ik voel dat het iets persoonlijks is"", zegt hij als coach van Barcelona tegen de Spaanse bond na een schorsing.

Zijn argumentatie ""Valencia is als een rijdende trein, die maar één keer in je leven voorbijkomt"" bij de keuze om in 2007 als trainer PSV in te ruilen voor de Spaanse zon, dan. Voor Koeman al snel een gepasseerd station, maar in de voetballerij is die uitspraak een oneliner geworden.

Ook vallen zijn open sollicitaties op, terwijl hij nog ergens anders werkt. ""Kijk, ik heb twee dromen"", vertelt hij in een interview als trainer van Everton. ""Bondscoach worden van Nederland is de eerste. Dat kon ook al, maar mijn contract bij Everton weerhield me ervan.""

""De andere droom is trainer worden van Barcelona. Dat is de waarheid. Maar nu ben ik volledig in dienst van Everton en dat blijft zo"", aldus Koeman. In Engeland wordt zijn eerlijkheid niet echt gewaardeerd.

'Schandalig voetbal' van Noord-Ierland

In zijn eerste termijn als bondscoach van Oranje is Koeman na het EK-kwalificatieduel met Noord-Ierland (3-1 winst) kritisch op de tegenstander. De woorden ""schandalig voetbal"" en ""verschrikkelijk om naar te kijken"" vallen.

De Noord-Ierse pers duikt erbovenop en vindt de uitspraken van Koeman respectloos. Bij de ontmoeting in Belfast een maand later voelt Koeman zich genoodzaakt zijn excuus aan te bieden. ""Als ik de verkeerde woorden heb gezegd, zeg ik sorry.""

Saai is het allerminst met Koeman. Vaak te eerlijk, soms te loslippig. Want hij weet dondersgoed dat alle camera's op hem zijn gericht. Ook nu weer in Zeist.

""Ik zou eigenlijk nog veel meer willen zeggen, niet alleen over voetbal. Zo'n Johan Derksen die elke dag op tv alles zegt, vind ik ook wel weer mooi. Want hij heeft in best veel dingen wel gelijk.""

Nu maar wachten totdat Koeman is gestopt.

Oranje speelt op zaterdag 18 november in de Johan Cruijff Arena tegen Ierland en op dinsdag 21 november staat het uitduel met Gibraltar op het programma. Beide duels, die beginnen om 20.45 uur, zijn live bij de NOS te volgen: op televisie en online.

De voorbeschouwing op NOS.nl begint om 20.00 uur.",2023-01-01,2023-11-01,2023-11-13
42791116,'Het ministerie van Kaag staat bekend om de trage afhandeling van WOO-verzoeken',NOS.nl,2023-11-13,Twee onderzoeksjournalisten van Follow The Money hebben last van de trage afhandelingen van WOO-verzoeken door D66-ministers.,2023-01-01,2023-11-01,2023-11-13
42791131,"Eerste reactie Geert Wilders: 'Met 35 zetels willen we, en gaan we ook besturen'",NOS.nl,2023-11-22,"De PVV kwam als grootste partij uit de bus in de exitpoll van onderzoeksbureau Ipsos, gedaan in opdracht van NOS en RTL.",2023-01-01,2023-11-01,2023-11-20
42791145,"Van Johan Cruijff Arena naar partytent, Ajax vol vertrouwen naar AS Roma",NOS.nl,2023-11-22,"Ajax kende een droomstart in de groepsfase van de Champions League, maar de landskampioen staat een dag voor het tweede pouleduel met AS Roma weer met beide benen op de grond.

Afgelopen weekeinde verloor de landskampioen de eredivisietopper tegen FC Twente met 1-0. ""Dat zorgde wel voor een deukje in de sfeer"", vertelt coach Suzanne Bakker een dag voor de wedstrijd in Rome. ""Maar het is ook heel fijn dat we nu tegen Roma mogen spelen, dan kunnen we Twente uit ons hoofd zetten.""

Het Champions League-duel tussen AS Roma en Ajax is donderdagavond live te zien bij de NOS, op televisie bij NPO 3 en via een livestream op NOS.nl en in de NOS-app.

Om 20.35 uur beginnen we de uitzending met een voorbeschouwing. De wedstrijd begint om 21.00 uur.

De ploeg van Bakker debuteerde vorige week in de nieuw opgezette groepsfase van de Champions League met een sensationele 2-0 zege op Paris Saint-Germain. ""Dat was natuurlijk een topprestatie. Dat geeft enorm veel vertrouwen richting deze wedstrijd. Maar dit is weer een wedstrijd op zich. We beginnen weer op 0-0"", aldus de 37-jarige coach.

Partytent

Bakker en speelster Nadine Noordam geven hun interview voor de NOS-camera langs het veld van het Stadio Tre Fontane, de thuisbasis van de vrouwen van AS Roma. Het complex biedt plaats aan nog geen 3.000 toeschouwers; een flink contrast met vorige week, toen Ajax in de Johan Cruijff Arena speelde.

En hoewel de Ajax-speelsters na de wedstrijd tegen PSG in het middelpunt van de belangstelling stonden, is dat in Rome wel anders. Omdat er naast de NOS één ander medium aanwezig was, werd de geplande persconferentie van Ajax afgeblazen. Die van AS Roma vond eerder op de dag plaats in een witte partytent bij het veld.

De knappe zege tegen de Franse topploeg zorgde afgelopen week voor veel extra aandacht voor de Ajax-speelsters. Dat is mooi, vindt Bakker, maar het brengt ook nieuwe uitdagingen met zich mee.

""Wanneer beantwoord je berichten op sociale media en wanneer is de focus op de training of wedstijd? Dat zijn allemaal nieuwe dingen die we ervaren, delen met elkaar. En waar iedereen zijn eigen weg in vindt.""

Ook het drukke speelschema is voor de meesten nieuw: het duel met AS Roma is voor Ajax de derde grote wedstrijd in negen dagen. Om haar ploeg daar nog beter op voor te bereiden, zocht Bakker contact met collega-trainers met Europese ervaring, zoals Dave Vos van Jong Ajax. ""Dat waardeer ik enorm, daar doen we ons voordeel mee.""

Counter

Ajax treft donderdag met AS Roma een ""ervaren ploeg die in de counter levensgevaarlijk kan zijn"", aldus Bakker. Zowel Bakker als Noordam spreken het doel voor de wedstrijd vol vertrouwen uit. ""Winnen. Ik denk dat dat duidelijk is: het resultaat telt. We zijn goed voorbereid, hebben er zin in.""

Noordam: ""Er komt wel een stukje spanning bij kijken, het zijn grote wedstrijden. Maar dit is wel de reden waarom ik op voetbal ben gegaan. Als je tegen mij als jong meisje had gezegd dat ik in de Champions League had mogen spelen, dan had ik je voor gek verklaard. Daarom: hier moet je vooral van genieten.""",2023-01-01,2023-11-01,2023-11-20
42791147,Onverwachte wending in Brussel: Europarlementariërs stemmen pesticidenplan weg,NOS.nl,2023-11-22,"Aïda Brands

redacteur Brussel

Aïda Brands

redacteur Brussel

Het Europees Parlement heeft het voorstel van de Europese Commissie om het gebruik van pesticiden te halveren in 2030 weggestemd. De strengere pesticidenregels zijn een onderdeel van het grote verduurzamingsplan, de zogenoemde Green Deal, waar voormalig Eurocommissaris Frans Timmermans de afgelopen jaren aan heeft gewerkt.

Nu het Parlement het voorstel heeft weggestemd, zullen er voorlopig geen strengere pesticidenregels komen op Europees niveau.

De Europarlementariërs hadden het oorspronkelijke voorstel van de Commissie al flink afgezwakt, maar voor velen kwam het als een verrassing dat het hele voorstel nu is weggestemd. ""In de tien jaar dat ik hier werk is dit bij mijn weten nog niet eerder gebeurd"", zegt VVD-Europarlementariër Jan Huitema.

Ook de onderhandelaar van het Parlement, Sarah Wiener van de Oostenrijkse Groenen, is zichtbaar geschokt tijdens de persconferentie. ""Ik kan me niet voorstellen dat het hele voorstel nu is weggegooid. Dit is een groot risico voor de gezondheid van onze samenleving.""

Oorspronkelijke voorstel

De Europese Commissie wilde met de strengere regels het pesticidengebruik fors verminderen. Ook moesten biologische boeren beter gecompenseerd worden en stond in het voorstel een totale pesticidenstop in gevoelige gebieden. ""Heel Nederland en Denemarken zouden dan als gevoelig gebied worden gekenmerkt. Dat was natuurlijk een flinke fout van de Commissie"", aldus Huitema.

De Commissie paste het voorstel daarna aan, maar dat voorkwam niet een felle strijd tussen linkse en rechtse Europarlementariërs. De frustratie bij de Groenen was duidelijk merkbaar. Tijdens de persconferentie beschuldigde de Oostenrijkse parlementariër Wiener de Europese christendemocraten ervan aanpassingen aan de wet te hebben laten schrijven door de bestrijdingsmiddelenindustrie.

Deze stemming was een cruciaal moment om de agro-industrie echt tot verandering aan te zetten.

""Dit is echt een overwinning voor rechts. Maar ik betwijfel of dit een overwinning is voor de EU"", zei Wiener. Ook zou ze de afgelopen tijd te maken hebben gehad met een pittige lobby van de landbouwsector. ""De Duitse lobby was het ergst. Ik ben voor gek uitgemaakt en heb ook meerdere doodsbedreigingen gehad.""

De lobby is volgens GroenLinks-Europarlementariër Bas Eickhout behoorlijk effectief geweest. ""Deze stemming was een cruciaal moment om de agro-industrie echt tot verandering aan te zetten en aan alternatieven te werken. Helaas heeft een meerderheid van de politici laten zien liever te luisteren naar de lobby door de wet volledig uit te kleden.""

Strijd tussen links en rechts

Volgens bronnen rond de Europese christendemocraten had er wel een akkoord gesloten kunnen worden door meer met de christendemocraten samen te werken. Volgens een bron staken de Groenen hier zelf een stokje voor.

Na een reeks aanpassingen op de nieuwe regels waren de christendemocraten, die de grootste politieke blok vormen in het Parlement, bereid in te stemmen. Die aanpassingen gingen de Groenen te ver.

""Verplichtingen voor boeren om alternatieven toe te passen werden vrijwillig. En het verbod om chemische pesticiden te gebruiken in gevoelige gebieden, zoals bij natuur of ziekenhuizen, werd sterk afgezwakt en volledig aan de lidstaten gelaten"", zegt Eickhout.

Volgens bronnen rond het Parlement heeft het mogelijk ook niet geholpen dat Frans Timmermans vertrokken is uit Brussel om mee te doen aan de Nederlandse verkiezingen. De voormalig Eurocommissaris stond aan de wieg van de Green Deal. Een bron zegt tegen de NOS dat er bij de sociaaldemocraten geen eensgezindheid was. Mogelijk had Timmermans dat nog recht kunnen trekken, aldus de bron.

Onduidelijk hoe nu verder

Een voorstel om het Europees Parlement opnieuw te laten buigen over de pesticidenregels werd verworpen, waarmee het voorstel nu definitief van tafel is.

Het is onduidelijk hoe het nu verder moet de pesticidenregels. De Europese landbouwministers moeten hun standpunt nog bekendmaken en ook kan de Commissie het voorstel in zijn geheel terugtrekken.

Een ding lijkt zeker: de kans is zeer groot dat er pas knopen worden doorgehakt als er een nieuw Europees Parlement en nieuwe Commissie is geïnstalleerd na de Europese verkiezingen van volgend jaar.

Nu de verkiezingen voor het Europees Parlement naderen, hebben partijen steeds meer moeite om compromissen te sluiten. Zo kwamen de Europarlementariërs ook moeizaam tot een akkoord over de natuurherstelwet . Het is daarmee onzeker wat er uiteindelijk overblijft van de verduurzamingsplannen van de Europese Commissie.",2023-01-01,2023-11-01,2023-11-20
42791162,Spanning achter de schermen bij het slotdebat | Rondje Binnenhof #55,NOS.nl,2023-11-22,"Gisteravond was het slotdebat in de Tweede Kamer, en Marleen, Gerri en Xander nemen je mee achter de schermen. Zijn de lijsttrekkers nerveus, en is dit nou een gamechanger? Je ziet het in Rondje 55.",2023-01-01,2023-11-01,2023-11-20
42791165,Waterschapsbelasting gaat soms met tientallen procenten omhoog,NOS.nl,2023-11-22,"De waterschapsbelasting gaat volgend jaar overal in Nederland omhoog. De stijging is het grootst bij de waterschappen Amstel Gooi en Vecht, Limburg en in het Wetterskip Fryslân, daar gaan bewoners soms tientallen procenten extra betalen.

""De stijging wordt in het algemeen veroorzaakt door de steeds grotere uitdagingen in het werk van de waterschappen, met name door klimaatverandering - zoals extreme neerslag en droogte"", stelt woordvoerster Judith de Jonge van de Unie van Waterschappen. ""Daarnaast spelen de inflatie en hogere kosten voor energie en materialen een rol.""

In Nederland zijn 21 waterschappen, die ervoor moeten zorgen dat we droge voeten houden. Dat wordt steeds duurder, waarschuwde Vincent Lokin van de Unie van Waterschappen vorige week al. ""Met steeds drogere zomers en tegelijk steeds vaker extreem natte periodes is het waterbeheer steeds meer een balanceeract voor waterschappen"", zei hij.

Hoogste en laagste stijging

Hoewel de meeste waterschapsbesturen nog officieel akkoord moeten gaan met de voorgestelde verhogingen, is nu wel duidelijk welke richting het opgaat. Zo gaat een meerpersoonshuishouden met een koopwoning met een WOZ-waarde van 250.000 euro bij het Waterschap Amstel, Gooi en Vecht 36 procent meer waterschapsbelasting betalen.

Bij het Waterschap Limburg gaat zo'n huishouden 25 procent meer betalen, bij het Wetterskip Fryslân gaat het om een stijging van 19 procent. De drie waterschappen met de laagste stijging zijn Waterschap Rijn en IJssel (5,2 procent), Waterschap Hollandse Delta (5,5 procent) en Waterschap Rivierenland (5,6 procent).

In Friesland leidde de voorgestelde stijging van de Waterschapsbelasting tot kritiek in het bestuur van het Wetterskip, meldt Omrop Fryslân . ""De belastingbetaler is er wel gewoon een keer klaar mee"", aldus Ids de Groot van de VVD in de bestuursvergadering gisteravond. Maar de stijging is niet te voorkomen, stelt bestuurslid Remco van Maurik. ""De opgaves worden complexer en de kosten zijn gewoon aan het stijgen"", zegt hij. ""Dat is in heel Nederland het geval en is bij ons niet anders.""

De extra kosten in Friesland worden vooral gemaakt door de stijgende kosten in onderhoud en de versteviging van dijken. Van Maurik: ""Je moet nu wel investeren om in de toekomst alles voor te zijn. Als je nu de dijk niet ophoogt, krijg je straks problemen. Je wilt toch droge voeten houden. Kijk ook maar eens naar buiten, zoveel het regent.""

Jarenlang geen belasting geïnd

In Amstel Gooi en Vecht, verantwoordelijk voor het waterbeheer in onder andere Amsterdam en Utrecht, speelt een ander probleem. Het probleem daar is dat Waternet, de overkoepelende organisatie die de belasting moet innen, al jaren kampt met ICT-problemen. Facturen werden niet of verkeerd verstuurd, soms werd jarenlang geen belasting geïnd. Bovendien, zo zei Simon Deurloo van het Waterschap Amstel Gooi en Vecht eerder, ""waren de tarieven tot nu toe te laag, waardoor er te krap is begroot"".

In Limburg wil het waterschap vooral een ""robuuste organisatie"" neerzetten. ""De laatste jaren kwam er al heel wat op ons af en ook de komende periode is dat niet anders"", zegt dagelijks bestuurder Marc Breugelmans op de website . ""Om alle ontwikkelingen en activiteiten op te kunnen pakken, gaan we de benodigde uitgaven, investeringen en inspanningen niet uit de weg. We zullen met zijn allen de daarvoor benodigde bijdrages moeten leveren.""",2023-01-01,2023-11-01,2023-11-20
42791190,Stoffer (SGP) over stembiljet: 'Mega formulier',NOS.nl,2023-11-22,"Chris Stoffer (SGP) vond het stembiljet wat aan de grote kant. Toch doen er dit jaar minder partijen mee dan bij de vorige Tweede Kamerverkiezingen: dit jaar 26 partijen, in 2021 waren dat er 37.",2023-01-01,2023-11-01,2023-11-20
42791191,Dassen (Volt) stemt bij ProDemos in Den Haag,NOS.nl,2023-11-22,Laurens Dassen koos het stembureau ProDemos uit om zijn stem uit te brengen.,2023-01-01,2023-11-01,2023-11-20
42791198,PVV-leider Wilders stemt twee keer,NOS.nl,2023-11-22,"Geert Wilders heeft gestemd. Hij vulde twee keer een stembiljet in: één keer voor zichzelf en één voor zijn vrouw, die Wilders een volmachtiging gaf.",2023-01-01,2023-11-01,2023-11-20
42791200,"NSC voor het eerst op het stembiljet, Omtzigt stemt in Enschede",NOS.nl,2023-11-22,NSC-lijsttrekker Pieter Omtzigt stemde vanochtend in Enschede. Zijn partij doet voor het eerst mee aan de verkiezingen.,2023-01-01,2023-11-01,2023-11-20
42791203,ChristenUnie-leider Bikker maakt selfie in stemhokje,NOS.nl,2023-11-22,CU-leider Mirjam Bikker heeft ook gestemd. Ze maakte een selfie in het stemhokje.,2023-01-01,2023-11-01,2023-11-20
42791206,Joost Eerdmans (JA21) brengt stem uit,NOS.nl,2023-11-22,JA21-lijsttrekker Joost Eerdmans bracht zijn stem uit op een stembureau in Rotterdam.,2023-01-01,2023-11-01,2023-11-20
42791212,Printfout op duizenden biljetten in Friesland • Ook stembureaus Caraïbisch deel open,NOS.nl,2023-11-22,"Het is verkiezingsdag! In dit liveblog houden we je op de hoogte van al het verkiezingsnieuws.

Er zijn bij deze verkiezingen veel nieuwe gezichten. In onze verkiezingstool stellen we de lijsttrekkers en partijen voor.

12:52

Stembureau stadhuis Meppel weer open na brand

Het stembureau in het stadhuis van Meppel dat werd gesloten vanwege een brandmelding, is vanaf 13.00 uur weer open. Dat laat de burgemeester van Meppel weten in een bericht op X .

Het stembureau is anderhalf uur gesloten geweest nadat brand was ontstaan in een kabelboom in de technische ruimte van het stadhuis. Er is niemand gewond geraakt en de ontruiming is volgens de burgemeester goed verlopen. Na ventilatie is het stembureau in het stadhuis weer beschikbaar.

12:38

Printfout bij stembiljetten in Friese gemeente: zwarte streep door rondje van Ollongren

Op stembureau De Wâldsang in de gemeente Achtkarspelen in Friesland is een drukfout ontdekt in de stembiljetten. Door de fout stond een dikke zwarte streep door het vakje bij demissionair minister Kajsa Ollongren van D66.

De gemeente Achtkarspelen nam contact op met de Kiesraad om te controleren of het stembiljet wel geldig was. Ondertussen werd het stembureau uit voorzorg gesloten. De Kiesraad bevestigde uiteindelijk dat alle stembiljetten gewoon geldig zijn, waarna het stembureau weer is geopend.

De gemeente Achtkarspelen laat weten dat het om zo'n 8000 stembiljetten gaat die de drukfout bevatten.

12:30

Ook stembureau Caraïbisch deel Koninkrijk open

Ook in het Caribisch deel van het Koninkrijk zijn de stemlokalen sinds 12.30 uur Nederlandse tijd open. Op Bonaire, Sint Eustatius en Saba kan er in tien stemlokalen gestemd worden.

De eilanden mogen voor de vierde keer stemmen voor de Tweede Kamerverkiezing. De voorgaande keren was de opkomst laag. In 2021 kwam 22,8 procent van de stemgerechtigden opdagen op Bonaire. Op Sint Eustatius was dat 33,8 procent en Saba 50,2 procent.

In 2021 werd het CDA het grootste op de eilanden. In 2017 was dat D66.

12:15

Kiezers over belangrijkste onderwerpen: 'Politiek denkt alleen aan zichzelf'

Bestaanszekerheid, klimaat, zorg, migratie en wonen. Dat zijn voor veel kiezers de belangrijkste thema's tijdens deze verkiezingen. Verslaggevers Jeroen Gortworst en Margot Oosterwechel trokken met deze onderwerpen het land in om te spreken met stemgerechtigde Nederlanders.

Bekijk hier een overzicht van de belangrijkste gesprekken:

12:12

Stembureau stadhuis Meppel dicht na brandmelding

Het stembureau in het stadhuis van Meppel is gesloten door een brandmelding, meldt de gemeente op zijn website.

Burgemeester Korteland schrijft op X dat het stembureau op het stadhuis is ""geschorst"". ""Daar kan tot nader bericht dus niet worden gestemd."" De gemeente roept kiezers op om op een andere locatie te gaan stemmen.

11:48

Huizers kunnen op tijd naar bed: verkiezingsuitslag komt morgen

Inwoners van Huizen hoeven vanavond niet de wachten op de verkiezingsuitslag van hun woonplaats. De gemeente heeft laten weten dat de uitslag pas morgen komt, schrijft NH Nieuws. 

Daarmee breekt Huizen met de traditie om laat op de verkiezingsavond met een voorlopige uitslag te komen. De gemeente doet het vooral om de druk bij de stembureaus weg te nemen en de tellende vrijwilligers te sparen.

Vorige week werd duidelijk dat de Kiesraad en het ministerie van Binnenlandse Zaken de gemeente West Betuwe terugfloten . Die had op een bijeenkomst voor stembureauvoorzitters gezegd dat er op verkiezingsavond niet geteld hoefde te worden. De Kiesraad en het ministerie hebben West Betuwe vervolgens verplicht om op verkiezingsavond de stemmen in ieder geval 'op lijstniveau' te tellen.

11:43

Wat gebeurt er als de stembureaus sluiten?

Als de bijna 10.000 stembureaus vanavond om 21.00 uur hun deuren sluiten, begint het tellen. Een enorme operatie, waarbij tienduizenden vrijwilligers betrokken zijn. Hoe gaat dat in zijn werk en wat is er anders dan bij vorige verkiezingen?

Lees daar meer over in het volgende artikel:

11:06

Nog meer lijsttrekkers brengen stem uit

De lijsttrekkers van Volt, Denk en de SGP hebben hun stem uitgebracht.

Laurens Dassen (Volt) stemde in zijn woonplaats Den Haag bij het voorlichtingsinstituut Prodemos. Op X roept hij op om te stemmen voor ""een groen, sociaal, veilig en toekomstgericht Nederland en Europa"". 

Chris Stoffer (SGP) stemde met zijn vrouw op zijn oude basisschool in Elspeet, in Gelderland. Denk-lijsttrekker Stephan van Baarle stemde in Rotterdam bij ontmoetingsplek 't Klooster.

10:59

Van der Plas (BBB) bij stemhokje: 'De dood of de gladiolen'

Partijleider Caroline van der Plas van de BoerBurgerBeweging (BBB) ging naar de stembus in Bathmen, in Overijssel.

10:55

Opkomst tot 10.30 uur 14 procent

Om 10.30 uur had 14 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was dat 15 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemden er in 2017 81,6 procent van de stemgerechtigden. In 2021 was dat aantal 78,7 procent.

10:38

Lilian Marijnissen (SP) brengt stem uit in Oss

SP-lijsttrekker Lilian Marijnissen bracht haar stem uit in Oss, in Brabant.

10:37

Yesilgöz stemt in Amsterdam

VVD-leider Dilan Yesilgöz kwam voor het uitbrengen van haar stem naar Club Panama in Amsterdam. Tegen de aanwezige pers hield ze haar vingers gekruist.

10:03

Stemmen op bijzondere locaties

In verschillende gemeenten zijn stembureaus op bijzondere locaties ingericht. Zo kunnen kiezers in de gemeente Den Haag onder meer stemmen in Madurodam en kan er in Amsterdam gestemd worden in het Anne Frank Huis of de 19e-eeuwse Posthoornkerk.

In Tilburg kunnen mensen hun stem uitbrengen op het podium van popzaal 013. Ook kan er gestemd worden in veel bioscopen.

09:55

Bontenbal (CDA) en Bikker (CU) brengen stem uit

Henri Bontenbal (CDA) en Mirjam Bikker (CU) hebben gestemd, Bontenbal in Rotterdam, Bikker op een basisschool in Gouda.

09:54

Kleinste stembureau van Nederland staat in Marle

Het kleinste stembureau van Nederland staat ook dit jaar weer in Marle (Olst-Wijhe), is te zien bij RTV Oost . In de huiskamer van Wim Westhoff zit de voorzitter sinds vanochtend 07.30 uur tot ""het bittere eind"", vanavond om 21.00 uur, klaar met de vrijwilligers.

De woning is al sinds 1948 een stembureau. Het huis ligt op de westelijke oever van de IJssel, in tegenstelling tot Olst en Wijhe. Om te voorkomen dat stemmers uit Marle de rivier moesten oversteken, wordt daarom een stembureau ingericht in een huis.

09:39

Terugkijken: Q&A met de lijsttrekkers

In aanloop naar de verkiezingen waren de lijsttrekkers van de grootste partijen te gast bij de NOS voor een Q&A en om over een partijprogramma te vertellen. Hieronder bevinden zich de linkjes naar de gesprekken.

09:28

Rutte stemt waarschijnlijk voor het laatst als (demissionair) minister-president

In zijn woonplaats Den Haag heeft Mark Rutte waarschijnlijk voor de laatste keer zijn stem uitgebracht als (demissionair) minister-president. Hij is sinds oktober 2010 aan de macht geweest en daarmee de langstzittende premier uit de Nederlandse geschiedenis. Kort na de val zijn vierde kabinet kondigde hij zijn vertrek uit de politiek aan.

09:25

Wilders stemt onder grote belangstelling

PVV-leider Geert Wilders heeft even na 09.00 uur zijn stem uitgebracht op het stadhuis van Den Haag. Wilders' komst werd vastgelegd door een groot aantal journalisten. Ook waren er zoals altijd bij Wilders zichtbaar beveiligers aanwezig.

09:22

Dymf en John al aan de slag voor de exitpolls

Dymf en John uit Steenbergen vragen iedereen die ze tegenkomen op stembureaus wat ze hebben gestemd, meldt Omroep Zeeland. Ze werken voor onderzoeksbureau Ipsos en verzamelen informatie voor de eerste exitpoll, waarvan de uitkomst om 21.00 uur bekend wordt gemaakt.

""Wij vragen aan iedereen wat ze hebben gestemd voor de exitpolls. We doen dit al twaalf jaar en het is zo leuk! Weet je dat onze uitslag bijna altijd klopt!?"", aldus het stel.

09:03

Gelderse familie runt stembureau

In Doetinchem wordt stembureau 14 helemaal gerund door de familie Willemsen, meldt Omroep Gelderland . Moeder Marie Louise Willemsen is voorzitter en wordt geholpen door haar zoons Niels en Timo. Ook tante Illone Willemsen helpt de hele dag op het stembureau.

De pepernoten staan klaar voor de kiezers en er klinkt een bluesmuziekje. ""Het is gezellig, op z'n Willemsens"", lacht moeder en voorzitter Marie Louise.

09:03

Ook Omtzigt naar de stembus

Lijsttrekker van Nieuw Sociaal Contract (NSC) Pieter Omtzigt stemde samen met zijn vrouw in de Museumfabriek in Enschede.

09:01

Timmermans stemt in Maastricht

In zijn woonplaats Maastricht heeft GroenLinks-PvdA-lijsttrekker Frans Timmermans zijn stem uitgebracht. Timmermans werd eind augustus dit jaar lijsttrekker van de combinatiepartij. Hij kwam met zijn kinderen, kleinkinderen en een hond naar het stembureau.

08:35

Eerste lijsttrekkers brengen stem uit

De eerste lijsttrekkers hebben hun stem uitgebracht. D66-voorman Rob Jetten deed dat zojuist in Den Haag, JA21-partijleider Joost Eerdmans in zijn woonplaats Rotterdam. Forum voor Democratie-leider Thierry Baudet stemde in Amsterdam.

08:24

Zwevende kiezer? Bekijk hier alles van het NOS-slotdebat terug

Heb je nog geen keuze gemaakt? Die kans is zeker aanwezig: nog nooit waren er zo kort voor de verkiezingen zo veel zwevende kiezers. In het NOS-slotdebat Nederland Kiest: Het Debat deden de lijstrekkers van zeventien partijen dan ook een ultieme poging om iedereen te overtuigen van hun gelijk. Dat ging er af en toe fel aan toe, maar er werd ook verbinding gezocht.

Lees en bekijk hier alles van het slotdebat van gisteravond:

08:18

Op station Almere Centrum werd al vroeg gestemd

Vanaf 06.00 uur kon er gestemd worden op station Almere Centrum. Onder meer de burgemeester en enkele reizigers brachten hun stem uit:

07:43

Koude, maar overwegend droge verkiezingsdag

De paraplu hoeft niet mee naar de stembus, want het lijkt zo goed als droog te blijven. Het wordt wel een vrij koude dag met middagtemperaturen van 4 tot 8 graden. Er zijn veel wolkenvelden en in het binnenland is er in de ochtend kans op mist. Vanavond kan er in het noorden een beetje regen vallen.

07:30

Stembureaus in gehele land geopend

Alle stembureaus in het hele land zijn geopend. Tot 21.00 uur vanavond kan er gestemd worden. Ruim 13,3 miljoen kiesgerechtigden van 18 jaar en ouder mogen hun stem uitbrengen. Alleen bijzondere en mobiele stembureaus kunnen afwijkende openingstijden hebben.

Rond 21.00 uur wordt ook de eerste exitpoll van onderzoeksbureau Ipsos verwacht. Deze exitpoll is een bovengemiddeld betrouwbare peiling, aangezien mensen hiervoor zijn bevraagd over waar ze net op hebben gestemd. Het resultaat van de exitpoll is een indicatie van de verkiezingsuitslag.

Om 20.30 uur begint de uitslagenavond bij de NOS. Deze is live te volgen op NOS.nl, NOS app, op televisie (NPO 1) en radio (NPO Radio 1). Ook op NPO Politiek en Nieuws is dit te volgen.

07:15

Peilingwijzer: VVD, PVV en GL-PvdA in de race om de grootste te worden

Op basis van de laatste Peilingwijzer, van gisteren, lijkt het erop dat er drie partijen in de race zijn om de grootste te worden. De VVD staat op 26 tot 30 zetels, de PVV op 25-29 en GroenLinks-PvdA op 23-27. NSC van Pieter Omtzigt lijkt met 19-23 zetels minder kans te maken om als grootste te eindigen. De laatste Peilingwijzer kwam voor het slotdebat.

De Peilingwijzer is een gewogen gemiddelde van de zetelpeilingen van Ipsos/EenVandaag en I&O Research.

07:07

Midden in de nacht stemmen in Zwolle en Castricum

In Zwolle en Castricum gingen de stembussen al om 00.00 uur open, tot groot enthousiasme van stemgerechtigden.

Bekijk hier de video van de eerste stemmers:

05:31

Vroege stemmers op treinstations

Op sommige treinstations kan al worden gestemd. Als eerste kon dat op het station van Winterswijk; daar ging het stembureau om 05.00 uur open. Breda volgde om 05.15 en Zwijndrecht om 05.30 uur.

Er zijn vandaag 43 stations met een eigen stembureau. In Almere Centrum, Harderwijk en Reuver kunnen kiezers vanaf 06.00 uur terecht. De meeste grote stations openen hun stembureaus om 06.30 of 07.00 uur.

NS heeft alle stations met een stembureau op een rij gezet .

02:30

De opkomst om 02.30 uur: 265 stemmen uitgebracht

Bij de stembureaus die als eerste opengingen, in Zwolle en Castricum, zijn aan het begin van de nacht 265 stemmen uitgebracht.

In het stembureau in de Tuin van Kapitein Rommel in Castricum kwamen tussen middernacht en 01.00 uur 65 mensen stemmen. Een van hen was D66-Kamerlid Jan Paternotte, de nummer 2 van de lijst van de partij.

In Zwolle waren het er tot 01.30 uur zo'n tweehonderd. Het stembureau was daar gevestigd in een studentencafé. Burgemeester Snijders van Zwolle is tevreden over de cijfers. """"Bij de vorige verkiezingen hebben we het in het Academiehuis gedaan en toen waren het er minder"", zegt hij tegen persbureau ANP.

00:30

Hoe zit het met de openingstijden van stembureaus?

Op twee plekken kan dus al worden gestemd. In de vroege ochtend openen ook op sommige NS-stations al stembureaus. De Kiesraad zet op een rij wat de uitgangspunten zijn voor de openingstijden van stemlocaties. 

""De hoofdregel is dat stembureaus op de dag van stemming open zijn van 07.30 uur 's ochtends tot 21.00 uur in de avond"", zo schrijft de Kiesraad online. Uitzonderingen zijn er voor zogeheten bijzondere en mobiele stembureaus; die kunnen flexibeler omgaan met de openingstijden. Lees er hier meer over .

00:15

Eerste stembureaus open

In Zwolle en Castricum kan al worden gestemd. Om middernacht opende in een studentencafé in Zwolle een stembureau. Ook in Castricum gebeurde dat bij een locatie aan de Stationsweg.

Burgemeester Heerschop van Castricum zei kort voor de opening tegen de NOS dat er een flinke rij stond. ""Het verbaast mij ook"", zei ze. De eerste stemmer verscheen volgens haar rond 23.00 uur bij het stembureau. ""Het is kennelijk een soort wedstrijd."" Heerschop zelf stemt waarschijnlijk in de ochtend.

Vanaf 07.30 uur zijn verreweg de meeste stemlokalen in Nederland open. Dat blijven ze tot 21.00 uur.

00:05

Terugblik op NOS-slotdebat

Aan de vooravond van de verkiezingen gingen zeventien lijsttrekkers nog één keer bij de NOS in debat om de vele zwevende en twijfelende kiezers voor zich te winnen. Voor wie het debat heeft gemist, of nog een keer wil nalezen hoe het eraan toeging: 

00:01

Het is verkiezingsdag!

Het is 22 november, de dag van de Tweede Kamerverkiezingen. In dit blog praten we je de hele dag bij over al het verkiezingsnieuws. Het blog van dinsdag teruglezen? Dat kan hier .",2023-01-01,2023-11-01,2023-11-20
42791220,Eerdmans' carrière leidde langs zeven politieke partijen,NOS.nl,2023-11-06,"Joost Eerdmans, alias DJ Jopie, is lijsttrekker van JA21. Eerder hoorde hij onder meer bij de LPF en Forum voor Democratie. Ook zat hij in de lokale politiek in Rotterdam en Capelle aan den IJssel.",2023-01-01,2023-11-01,2023-11-06
42791247,"Migratie is groot verkiezingsthema, gemeenten worstelen met draagvlak opvang",NOS.nl,2023-11-07,"Fatima Bajja

redacteur

Fatima Bajja

redacteur

Migratie is een van de belangrijkste onderwerpen deze verkiezingen. Uit onderzoek van Ipsos blijkt dat 65 procent van de Nederlanders het aantal asielmigranten naar beneden wil. Daarnaast is het onderwerp er de 'oorzaak' van dat Nederland vervroegd naar de stembus gaat: het kabinet-Rutte IV viel over het asielbeleid.

Ook in de campagne vallen de grote verschillen tussen de partijen op. Het is geen makkelijk onderwerp om compromissen over te sluiten, is in de verkiezingsdebatten te zien. Bijvoorbeeld over de spreidingswet lopen de meningen sterk uiteen.

De spreidingswet is omstreden, omdat gemeenten ermee gedwongen kunnen worden een asielzoekerscentrum te accepteren, ook als er geen draagvlak is onder de bevolking. Voor zijn D66, CDA, GL-PvdA, SP, PvdD, CU, Denk, Volt en BIJ1. Tegen zijn VVD, PVV, FvD, BBB, SGP, BVNL, JA21 en NSC.

De Tweede Kamer heeft pas met een kleine meerderheid voor gestemd. Of de wet het ook in de Eerste Kamer zal halen is nog niet duidelijk.

Intussen blijven gemeenten druk op zoek naar opvangplekken voor asielzoekers en Oekraïense vluchtelingen en zoeken ze daarvoor tegelijk draagvlak onder de inwoners.

Zo ook in de gemeente Schagen. In Schagen komt vanaf 1 januari een crisisnoodopvang voor 250 asielzoekers. Het moet de huidige opvang in Petten, ook gemeente Schagen, vervangen.

De Schagenaren weten dat pas sinds kort. Gisteravond hield de gemeente een bewonersbijeenkomst, waar iets meer dan 150 mensen op af kwamen.

Mensen uitten daar hun zorgen over de opvang:

Volgens de Schagense burgemeester Marjan van Kampen moest er snel besloten worden. Bijna wekelijks kreeg ze brieven van demissionair staatssecretaris Van Der Burg, die op zoek is naar opvangplekken. Ze snapt dat de inwoners zich voor een voldongen feit voelen geplaatst. ""Maar wij zeggen; wij nemen de verantwoordelijkheid voor het besluit en lichten dat toe. En gaandeweg houden wij mensen op de hoogte en informeren we hen.""

Volgens Marlou Schrover, hoogleraar migratiegeschiedenis aan de Universiteit Leiden, is de rol van het gemeentebestuur belangrijk in het creëren van draagvlak. ""Waar burgemeesters zeggen dat ze 'overvallen' zijn door het overheidsbeleid, wat vaak niet waar is, komen de burgers in verzet.""

Waar het volgens haar goed gaat bij discussies over asielopvang, zijn bijeenkomsten waar lang van tevoren in kleine groepen wordt gepraat. ""Waar dan ook per tafeltje een of twee ambtenaren aanzitten die aantekeningen maken en soms wat simpele vragen beantwoorden. En waar kerkelijke organisaties, maar ook winkeliersverenigingen, de scholen, de zorg en de politie meteen betrokken worden.""

Het helpt volgens haar ook als duidelijk wordt gemaakt wat de voordelen zijn. Gemeenten krijgen vergoedingen voor de opvang, die besteed kunnen worden aan het opknappen van sportvelden, het in stand houden van het busvervoer en het ondersteunen van lokale winkels.""

Te weinig woningen

Burgemeester Van Kampen ziet het als haar verantwoordelijkheid om asielzoekers op te vangen, tegelijkertijd blijft ze oog hebben voor de zorgen van de bewoners. ""Vanavond zei iemand tegen mij: hoe gaat u er nou voor zorgen dat mijn kinderen ook een woning hebben. U bent zo bezig met vluchtelingen"", zegt ze. ""Die opmerking hebben wij vaker gehoord en wij proberen zoveel mogelijk te bouwen als gemeente Schagen. Maar dat is niet makkelijk.""

De meeste partijen willen kansloze asielzoekers en overlastgevers sneller uitzetten. Verder lopen de meningen vaak flink uiteen. Zo willen VVD, CDA en NSC bijvoorbeeld een tweestatusstelsel. Dat is een onderscheid tussen oorlogsvluchtelingen en politieke en geloofsvluchtelingen. Voor de laatste groep is het recht op gezinshereniging ingeperkt.

Deze partijen willen ook strenger zijn bij de toelating van jongvolwassenen vanaf 18 bij gezinshereniging. De ChristenUnie wil meer geld voor de IND en het COA, en juist geen beperkingen voor gezinshereniging. Denk wil een generaal kinderpardon, PvdD wil de migratiedeals terugdraaien.

D66 en GL-PvdA willen meer aanmeldcentra, naast Ter Apel en Budel. De SP wil ook asielzoekershuisvesting in rijkere buurten. BBB wil maximaal 15.000 asielzoekers per jaar toelaten. NSC wil een migratiesaldo (het verschil tussen mensen die Nederland binnenkomen en mensen die Nederland juist verlaten) van maximaal 50.000 mensen. De PVV, FvD en BVNL willen een asielstop.

Met de vergelijkingen tussen de verkiezingsprogramma's wordt geen volledigheid nagestreefd. Bij alle partijen is het verkiezingsprogramma in te zien via de eigen website.

Volgens hoogleraar Schrover staan de verkiezingsprogramma's over migratie vol met oude voorgestelde plannen. Ze wijst op de versnelde asielprocedure die al sinds 1980 in programma's terugkeert. ""Bijna alle oplossingen zijn al geprobeerd en mislukt, maar dat wordt zelden opgemerkt in de debatten. Het zou goed zijn als politici soms terugkijken naar eerdere pogingen.""

Burgemeester Van Kampen hoopt dat de formatie van een nieuw kabinet na de verkiezingen snel verloopt, want volgens haar zijn er echte uitdagingen. ""Het is bijzonder dat gemeenten weer de nek uitsteken om dit vraagstuk op te lossen. Daar zou Den Haag beter naar moeten kijken.""",2023-01-01,2023-11-01,2023-11-06
42791248,Steeds minder partijen laten hun plannen doorrekenen door het CPB,NOS.nl,2023-11-07,"Als morgenochtend het Centraal Planbureau (CPB) met de traditionele doorrekening van de verkiezingsprogramma's komt, zitten daar niet de plannen bij van twee partijen die hoog staan in de peilingen. NSC van Pieter Omtzigt en BBB van Caroline van der Plas hebben hun voorstellen niet laten doorrekenen. Hetzelfde geldt voor de SP, PVV, Partij voor de Dieren, Denk en Forum voor Democratie.

Ze hebben kritiek op de manier waarop de rekenmeesters van het CPB hun werk doen. Die kritiek is er al veel langer, maar nog nooit was het aantal weigeraars zo groot. Daarmee geeft de doorrekening deze keer dus lang geen volledig beeld.

Steen des aanstoots voor de meeste weigeraars zijn de economische modellen die het CPB gebruikt om te voorspellen wat de gevolgen van plannen zullen zijn voor de schatkist en de economie. Volgens SP-leider Lilian Marijnissen zijn het ""neoliberale modellen"", waar de ideeën van haar partij automatisch slecht uitkomen.

Minimumloon

Als voorbeeld noemt ze de verhoging van het minimumloon, iets wat de SP al langer bepleit. ""We hebben daar jarenlang strijd over gehad met het CPB. We kwamen altijd slecht uit de doorrekening omdat dat desastreus zou zijn voor de werkgelegenheid. Nou, wij weten wel beter.""

Inmiddels is het CPB daarover van mening veranderd, zegt Marijnissen. ""En nu willen allerlei andere partijen ook een hoger minimumloon. Maar ondertussen zitten we wel met een enorme scheefgroei in lonen."" In 2021 deed de SP, met tegenzin, nog wel mee, maar nu dus niet meer. Marijnissen: ""Wij willen een ideeënstrijd voeren en geen boekhoudersdebat"".

Tegelijkertijd hebben veel partijen inmiddels zo veel kennis over de CPB-modellen vergaard, dat ze heel goed weten met welke voorstellen ze goed uit de doorrekening komen. Belastingkortingen voor werkenden stimuleren mensen om te gaan werken, en dat heeft een positieve uitwerking op het CPB-oordeel. Partijen maken daar dan vervolgens weer goede sier mee.

Sinds 1986 presenteert het CPB kort voor de Tweede Kamerverkiezingen het rapport Keuzes in kaart, waarin de plannen van de politieke partijen tegen het licht worden gehouden. Het idee is dat de verkiezingsprogramma's daardoor beter onderling te vergelijken zijn. Duidelijker wordt hoe de politici hun plannen willen betalen en welke keuzes ze bereid zijn te maken om hun doelen te bereiken. Het CPB erkent zelf dat de economische effecten ""uiteraard maar één aspect is van de beleidskeuzes die bij verkiezingen voorliggen"".

Die keuzes staan vaak niet heel concreet in het verkiezingsprogramma. Daarom is er tijdens het doorrekenproces veelvuldig contact tussen het CPB en de financiële specialisten van de verschillende partijen.

Dat is ook de belangrijkste kritiek van NSC-lijsttrekker Pieter Omtzigt, een van de koplopers in de peilingen. Hij vindt dat het CPB werkt met een soort schijnwerkelijkheid die niets te maken heeft met de echte wereld, en die door partijen te makkelijk te manipuleren is.

Bovendien kon hij naar eigen zeggen zijn programma niet laten doorrekenen, omdat de deadline voor het inleveren van de plannen al verstreken was voordat de partij was opgericht. In het RTL-debat van afgelopen zondag kwam het hem op veel kritiek te staan. ""Uw partijprogramma wordt zo een menukaart zonder prijzen"", oordeelde VVD-lijsttrekker Dilan Yesilgöz.

Omtzigt zegde daarop toe dat hij binnenkort met een eigen overzicht komt van wat zijn plannen kosten en opleveren.

Toch doorgerekend

Dat zo veel partijen hun plannen niet laten doorrekenen, wil niet zeggen dat het ook helemaal niet gebeurt. Wim Suyker is op zijn zolderkamertje druk bezig om te kijken hoe de verschillende partijprogramma's uitpakken. Dat deed hij als econoom bij het CPB, en hij is ermee doorgegaan nu hij met pensioen is.

Zijn conclusie is dat veel programma's erg vaag zijn over de financiële en economische consequenties. ""Het wemelt van onduidelijkheden. Ik zie hele lijsten van zaken waar iets aan gedaan moet worden. Maar hoe dan, en wanneer, dat staat er niet bij.""

Suyker heeft ook de plannen van NSC en BBB doorgerekend. Beide laten het overheidstekort oplopen, is zijn conclusie. Omtzigt geeft zo'n 2 miljard euro meer uit dan er binnenkomt, bij Van der Plas is dat 7 miljard. En dat is een minimale schatting, want ook bij die partijen kwam hij veel vaagheid en onduidelijkheid tegen.",2023-01-01,2023-11-01,2023-11-06
42791255,Bontenbal hoopt op 15 zetels voor CDA: 'Optimistisch realisme',NOS.nl,2023-11-07,Bij de interviewreeks Van Torentje naar Torentje van Tubantia en de Universiteit Twente laat Bontenbal blijken dat hij een CDA-verrassing verwacht op 22 november.,2023-01-01,2023-11-01,2023-11-06
42791261,'Biden wil gevechtspauze van drie dagen' • Pro-Palestijns protest op Amsterdam Centraal,NOS.nl,2023-11-07,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:51

'Israëlische militairen vechten diep in Gaza-Stad' 

Na de omsingeling van Gaza-Stad die de afgelopen tijd zijn beslag kreeg, zijn Israëlische militairen nu ook actief in het centrum van de stad. Premier Netanyahu heeft dat gezegd.

In dit artikel lees je het belangrijkste nieuws van vandaag over de oorlog tussen Israël en Hamas:

22:31

NRC: Nederland levert Israël onderdelen F-35's ondanks waarschuwing ambtenaren 

Nederland heeft afgelopen maand onderdelen voor F-35-gevechtstoestellen aan Israël geleverd, ondanks waarschuwingen van ambtenaren dat Israël mogelijk het humanitair oorlogsrecht schendt. Dat meldt NRC op basis van onderzoek.

Na de terreuraanval van Hamas van 7 oktober bestelde Israël vliegtuigonderdelen bij een militair distributiecentrum op vliegbasis Woensdrecht. Daarvoor is geen specifieke vergunning nodig, maar de douane informeerde wel bij Buitenlandse Zaken of de levering vanwege de uitgebroken oorlog niet geblokkeerd moest worden.

Juristen op het departement waarschuwden voor mogelijke schendingen van het oorlogsrecht: Israël gebruikt de F-35's bij de bombardementen op de Gazastrook. Niettemin adviseerden andere ambtenaren dat de levering kon doorgaan. Politieke afwegingen gaven daarbij de doorslag. Als de onderdelen niet zouden worden geleverd, zou dat de relatie met zowel Israël als de VS ernstig schaden.

21:50

Amerikaanse nieuwswebsite: Biden dringt aan op gevechtspauze van drie dagen

De Amerikaanse president Biden heeft gisteren bij premier Netanyahu aangedrongen op het instellen van een gevechtspauze van drie dagen. Dat meldt de Amerikaanse nieuwswebsite Axios, die zich baseert op Amerikaanse en Israëlische functionarissen.

Een driedaags bestand zou volgens Biden kunnen bijdragen aan het vrijlaten van tien tot vijftien gijzelaars die door Hamas nu al een maand worden vastgehouden. In totaal houdt Hamas sinds 7 oktober naar schatting 240 mensen gevangen in de Gazastrook. Biden en Netayanhu spraken elkaar gisteren telefonisch.

Netanyahu weigert tot nu toe te praten over een bestand. Hij stelt als voorwaarde dat eerst alle gijzelaars worden vrijgelaten. Eerder vandaag hintte hij wel op een korte onderbreking van de beschietingen om humanitaire hulp mogelijk te maken.

De woordvoerder van het Witte Huis, John Kirby, zei vandaag tegen verslaggevers dat Biden en Netanyahu het niet altijd overal helemaal over eens zijn. ""De VS en Israël zijn vrienden en hoeven het niet over ieder woord eens te zijn."" Of hij daarmee doelde op een driedaagse gevechtspauze is niet duidelijk.

21:07

Video: pro-Palestijns protest in stationshal met omstreden leus

De pro-Palestijnse betogers in de hal van het station Amsterdam Centraal roepen diverse leuzen. Daaronder is ook het omstreden From the river to the sea, Palestine will be free dat door verschillende kanten wordt beschouwd als een antisemitische oproep tot geweld.

Lees hier meer over de omstreden leus.

21:00

Konvooi Rode Kruis in Gaza-Stad beschoten

In Gaza-Stad is een konvooi van het Rode Kruis onder vuur komen te liggen. Vijf vrachtwagens en twee andere voertuigen waren met medische hulpgoederen op weg naar het verschillende locaties toen er werd geschoten.

Twee vrachtwagens werden beschadigd en een chauffeur raakte lichtgewond. Toch lukte het de voertuigen om verder te rijden. De route werd verlegd, waarna de hulpgoederen konden worden afgeleverd bij het Al Quds-ziekenhuis

Wie voor de beschieting van het konvooi verantwoordelijk is, is niet duidelijk.

Een van de leiders van de Rode Kruis-delegatie in Gaza deed een oproep aan de partijen om de hulpverlening niet te hinderen: ""Dat is een wettelijke verplichting onder het internationale humanitaire recht"".

20:22

Pro-Palestijnse actie in hal Amsterdam Centraal duurt voort

Pro-Palestijnse actievoerders protesteren sinds het eind van de middag in de centrale hal van station Amsterdam Centraal. Vele tientallen mensen houden een zogenoemde sit-in om aandacht te vragen voor het lot van de Palestijnen in de Gazastrook. Ze hebben vlaggen bij zich en roepen leuzen.

De organisatoren hebben laten weten dat ze de komende weken iedere dag willen protesteren.

Op sociale media zeggen mensen dat ze in de stationshal niet met zo'n protest geconfronteerd willen worden. De NS zegt niet te kunnen optreden en laat weten burgemeester Halsema te hebben geïnformeerd. Een woordvoerder van de gemeente Amsterdam zegt dat er vooralsnog niet wordt ingegrepen.

Esther Voet

@Esther_Voet

Ik wil hier als regelmatige (Joodse) gebruiker van het openbaar vervoer toch echt niet mee geconfronteerd worden, @NS_online? En regent het of zo? Dat ze binnen schuilen? Ze zouden voor het gebouw hun dingetje gaan doen https://t.co/jaN0iFdt2q

18:55

7 november 2023

19:47

Netanyahu: 'Gaza-Stad is omsingeld, we voeren daarbinnen acties uit'

Ook de Israëlische premier Netanyahu zegt dat militairen acties uitvoeren in Gaza-Stad. De afgelopen uren vandaag hadden minister Gallant van Defensie en generaal-majoor Finkelman zich in soortgelijke bewoordingen uitgelaten. Netanyahu zei in een televisietoespraak: ""Gaza-Stad is omsingeld en we voeren daarbinnen acties uit en voeren de druk op Hamas op."" Volgens de premier zijn er ""duizenden terroristen gedood, boven én onder de grond"". 

Hij herhaalde verder dat er geen staakt-het-vuren komt als Hamas niet eerst de gijzelaars vrijlaat. Dat is steeds het Israëlische standpunt geweest: er kan pas sprake zijn van een bestand na vrijlating van de gijzelaars die op 7 oktober werden ontvoerd. Israël heeft wel gehint op een kortere onderbreking van de aanvallen op Hamas-doelen, een zogeheten humanitaire pauze.

Netanyahu had ook nog een waarschuwing voor de Hezbollah-beweging. Als die zich aansluit bij Hamas en een tweede front begint in het zuiden van Libanon maakt Hezbollah ""een grote vergissing"".

19:25

Minister bevestigt: Israëlische troepen in het hart van Gaza-Stad

De Israëlische minister van Defensie Gallant heeft bevestigd dat Israëlische troepen in het hart van Gaza-Stad vechten. Eerder vandaag werd dat al gemeld door generaal Finkelman.

Daarmee lijkt een nieuwe fase van de strijd aangebroken. Eerder hadden de Israëlische militairen Gaza-Stad van diverse kanten omsingeld.

Gallant keek ook vooruit: als de strijd is afgelopen, zal Hamas de Gazastrook niet besturen, maar Israël ook niet, zo zei hij. Eerder vandaag zei premier Netanyahu dat Israël na het beëindigen van de oorlog voor langere tijd verantwoordelijk zal zijn voor de veiligheid in de Gazastrook.

18:33

Pro-Palestijnse actie in centraal station Amsterdam 

In de hal van station Amsterdam Centraal is een pro-Palestijnse actie gehouden. Tientallen demonstranten riepen aan het eind van de middag leuzen als ""No justice, no peace"". Ook werd opgeroepen tot een onmiddellijk staakt-het-vuren. Meerdere demonstranten zwaaiden met Palestijnse vlaggen.

18:08

Duitsland gaat bevroren hulp voor Gaza vrijgeven

Duitsland gaat weer geld geven aan UNRWA, de VN-organisatie voor Palestijnse vluchtelingen. De tegoeden werden vorige maand bevroren na de verrassingsaanval van Hamas op Israël, maar worden nu weer vrijgegeven.

De Duitse minister van Ontwikkelingssamenwerking Schulze maakte het besluit bekend na overleg met UNRWA-chef Lazzarini in Jordanië. ""Israël vecht tegen Hamas, maar de Palestijnen zijn niet Hamas"", zo zei ze. ""We zien het grote leed van de Palestijnse burgerbevolking in Gaza en willen dit verlichten.""

Er wordt door Duitsland nu een bedrag van 71 miljoen euro vrijgegeven. Daarbovenop komt nog eens 20 miljoen euro die beschikbaar wordt gesteld vanwege het humanitaire leed van de Palestijnen in Gaza.

Duitsland geldt internationaal samen met de Verenigde Staten als een van de trouwste bondgenoten van Israël.

17:32

Israël en andere landen staan stil bij lot gegijzelden

Een maand geleden, op 7 oktober, vielen strijders van Hamas vanuit de Gazastrook tal van doelen in Israël aan. Er kwamen zo'n 1400 mensen om en ongeveer 240 mensen werden gegijzeld en meegenomen naar de Gazastrook. In Israël, maar ook in veel andere landen, is daar vandaag bij stilgestaan. 

17:02

Israëlische commandant: we vechten diep in Gaza

Israëlische militairen zijn diep doorgedrongen in Gaza-Stad, zegt de commandant van de zuidelijke troepen. ""Voor de eerste keer in tientallen jaren vecht het Israëlische leger diep in Gaza-Stad, het hart van het terrorisme"", aldus generaal-majoor Finkelman. Hij voegde eraan toe dat het ""een complexe en moeilijke oorlog"" is, waarbij verliezen worden geleden.

""Iedere dag en ieder uur worden er strijders gedood, tunnels blootgelegd, wapens vernietigd en komen we dichter bij de verzetshaarden van de vijand"", zei generaal Finkelman.

Journalisten in Gaza melden niet dat Israëlische troepen optrekken naar het stadscentrum. Tot nu toe leek de strategie van het leger erop gericht de belangrijkste wijken van de stad te omsingelen. Een woordvoerder van het leger suggereerde dat die troepen acties in het centrum kunnen uitvoeren, maar wilde daar desgevraagd niet verder op ingaan.

Van Palestijnse kant is niet op de claim van Finkelman gereageerd.

🔥🗞The Informant

@theinformantofc

🇮🇱⚔️🇵🇸  - Israel's Major General Finkelman: ""For the first time in decades, the #IDF is fighting in the heart of #Gaza, in the heart of terrorism."" https://t.co/vDmbwbRC8X

16:24

7 november 2023

16:44

Geen Coca-Cola meer in Turks parlement vanwege Gaza

In het Turkse parlement worden geen dranken van Coca-Cola en Nestlé meer geschonken. De voorzitter van de volksvertegenwoordiging heeft dat besloten omdat die multinationals Israël zouden steunen bij de strijd in Gaza. Daarom worden de dranken van het Amerikaanse Coca-Cola en het Zwitserse Nestlé verbannen uit de restaurants, cafetaria's en theehuizen van het parlement.

Volgens de parlementsvoorzitter is het besluit mede genomen vanwege de maatschappelijke ophef over de Israëlische acties in Gaza. In de verklaring wordt niet duidelijk gemaakt hoe Coca-Cola en Nestlé de oorlog zouden steunen. De twee bedrijven hebben nog niet gereageerd.

16:30

Dramatische beelden na Israëlische aanval in Gaza

Jawar Zambour en haar 10-jarige zoon Mohammed zijn toevallig buiten als hun huis in het zuiden van de Gazastrook met de grond gelijk wordt gemaakt door Israëlische raketten. De vader van het gezin ligt onder het puin, net als meerdere andere gezinnen.

De beelden zijn gisteren even buiten Khan Younis gemaakt in samenwerking met de lokale journalist Ameera Harouda, die al vele jaren in Gaza werkt voor de NOS:

16:16

'Nieuw dodental Gazastrook nu 10.300'

De Hamas-autoriteiten in de Gazastrook hebben een nieuw dodental bekendgemaakt. Er zijn sinds het begin van de gevechten een maand geleden 10.328 mensen omgekomen, meldt het ministerie van Volksgezondheid. Er zijn meer dan 25.000 gewonden.

Onder de doden zijn volgens het ministerie ruim 4200 kinderen.

Gisteren steeg het dodental volgens Palestijnse opgave tot boven de 10.000. De cijfers kunnen niet door onafhankelijke bronnen worden geverifieerd.

15:35

Podcast de Dag: Mahmoud Abbas, 'schoothond van Israël'

Vandaag centraal in Podcast de Dag: Mahmoud Abbas, de president van de Palestijnse Autoriteit. Hij is voor het Westen het enige aanspreekpunt in de zoektocht naar een oplossing uit de oorlog, aangezien Hamas zich definitief gediskwalificeerd heeft als gesprekspartner.

De Amerikaanse minister Blinken zei deze week dat de Palestijnse Autoriteit - die nu aan de macht is in de Westelijke Jordaanoever - na de oorlog een rol moet spelen in het bestuur van Gaza. Maar Abbas is niet geliefd bij zijn eigen bevolking. Hij ziet nu kans om zijn naam te zuiveren en zijn politieke erfenis te redden, zegt journalist Tineke Bennema in de podcast. Zij woonde jarenlang in de bezette Palestijnse gebieden, maakte Abbas persoonlijk mee en schetst een profiel van deze man, die door de Palestijnen de schoothond van Israël wordt genoemd.

15:17

Autoriteiten Gaza: alle bakkerijen in noorden buiten gebruik

Alle bakkerijen in het noorden van de Gazastrook zijn buiten gebruik als gevolg van Israëlische aanvallen en een gebrek aan brandstof. Dat meldt persbureau Reuters op basis van een verklaring van het ministerie van Binnenlandse Zaken van Gaza, dat onder gezag staat van Hamas.

Eerder deze week berichtte Al Jazeera al dat meerdere bakkerijen in Gaza beschadigd waren door Israëlische aanvallen. Daardoor werd het steeds lastiger om aan brood te komen.

Door de oorlog tussen Israël en Hamas komen veel minder goederen Gaza binnen dan voorheen. De 569 vrachtwagens die via Egypte de grens zijn overgestoken, vervoeren onder meer kant-en-klaar voedsel en meel voor bakkerijen. De hulpgoederen hebben het noorden van de Gazastrook volgens Palestijnse functionarissen vooralsnog niet bereikt.

Een verwoeste bakkerij in Centraal-Gaza:

14:49

Rutte morgen naar Qatar voor overleg over oorlog

Demissionair premier Rutte bezoekt morgen Qatar om te praten over de oorlog tussen Israël en Hamas. Hij is uitgenodigd door de emir van Qatar, sjeik Tamim bin Hamad Al Thani.

De twee gaan in gesprek over het belang van ""een continue en veilige corridor voor hulpmiddelen, de mogelijkheid voor buitenlanders om Gaza zo snel mogelijk te kunnen verlaten en het belang van de vrijlating van alle gegijzelden"", meldt het ministerie van Algemene Zaken. Het gesprek zal ook gaan over de noodzaak om een escalatie in de regio te voorkomen en het belang van een langetermijnoplossing voor het conflict.

Qatar treedt in de oorlog tussen Israël en Hamas op als bemiddelaar. Een belangrijk doel is om de gijzelaars vrij te krijgen die Hamas sinds 7 oktober gevangen houdt. Eind vorige maand werd een aantal gijzelaars vrijgelaten na bemiddeling door Qatar.

13:51

Israëlische leger publiceert beelden van Palestijnen die Gaza-Stad verlaten

Het Israëlische leger heeft beelden vrijgegeven van Palestijnen die Gaza-Stad zouden verlaten en naar het zuiden trekken. Op de beelden is te zien dat verschillende mensen met witte vlaggen zwaaien terwijl ze een Israëlische tank passeren.

Volgens persbureau Reuters zijn de beelden gefilmd op de Salah al-Din, een van de belangrijkste wegen naar het zuiden. Eerder vandaag zei het Israëlische leger al dat daar een evacuatiecorridor open zou gaan.

Bekijk hier de beelden:

12:59

NCAB: 'Antisemitisme sneller en heftiger dan ooit '

De Nationaal Coördinator Antisemitismebestrijding (NCAB) is bezorgd over de toename van het aantal antisemitische incidenten in Nederland. Hij reageert daarmee op een bekendmaking van het Centrum Informatie en Documentatie Israël (CIDI). Volgens dat instituut is het aantal meldingen sinds het uitbreken van de oorlog op 7 oktober enorm gestegen.

Uit voorlopige cijfers over oktober zou blijken dat het gaat om een verachtvoudiging van het aantal meldingen ten opzichte van eerdere jaren in oktober. Absolute aantallen kan het CIDI naar eigen zeggen nog niet geven omdat de meldingen over de afgelopen maand nog steeds binnenkomen.

Volgens NCAB Eddo Verdoner zijn de incidenten ""sneller en heftiger dan ooit"". Volgens hem spelen sociale media daarbij een belangrijke rol. ""Beelden komen nog sneller, nog directer en ongefilterd bij de hele samenleving terecht. Ook op de mobieltjes van 9- en 10-jarige kinderen. Dit werkt door in de offline wereld, ook op het schoolplein en in de klas.""

Wat er in Nederland gebeurt is volgens het NCAB ""helaas in lijn met wat we elders in Europa zien"". Hij roept iedereen op om zich uit te spreken. ""We moeten antisemitisme niet gewoon gaan vinden maar keer op keer stevig afkeuren en een heldere norm stellen. Joodse gemeenschappen zijn bang en worden bedreigd.""

11:17

Beschietingen in grensstreek Israël/Libanon

Ook in de grensstreek tussen Israël en Libanon blijft het onrustig. Verschillende media melden beschietingen over en weer in het noorden van Israël.

Het Israëlische leger meldt dat het met een tank ""een terroristengroep"" heeft aangevallen in Libanon die probeerde een antitankraket te lanceren. Ook zou Israël eerder op de dag meerdere Hezbollah-strijders hebben aangevallen.

Over slachtoffers is niks bekendgemaakt.

10:47

Leger Israël: evacuatiecorridor naar zuiden Gaza open

Het Israëlische leger zegt dat het opnieuw burgers in Gaza-Stad de kans geeft om te vertrekken naar het zuiden van de Gazastrook. Dat zou kunnen gebeuren via de Salah al-Din weg, een van de belangrijkste wegen naar het zuiden. Die zou nu open zijn.

Volgens het Israëlische leger gebruiken velen al deze route om de stad te verlaten. Via sociale media worden daar beelden van verspreid. Onduidelijk is of dit ook daadwerkelijk het geval is. De beelden kunnen niet onafhankelijk worden geverifieerd.

De afgelopen dagen werd er vaker gezegd dat er een evacuatiecorridor zou worden ingesteld. Wegens hevige gevechten kwam daar weinig van terecht. Hamas en Israël gaven elkaar hier de schuld van. Afgelopen tijd zijn geregeld vluchtelingen slachtoffer geworden van raketinslagen; ook zou Hamas burgers dwingen om op hun plek te blijven. 

10:11

Moment van stilte in heel Israël

Om 11.00 uur lokale tijd (10.00 uur Nederlandse tijd) is in heel Israël een moment van stilte geweest om de slachtoffers van de aanval van Hamas te herdenken. Die terreuraanslag (op 7 oktober) is vandaag precies een maand geleden.

Het initiatief kwam van nabestaanden van slachtoffers. Zij riepen ook op om vandaag een zwart shirt te dragen en na het moment van stilte het Israëlische volkslied te zingen.

Bij de aanval van Hamas, een maand geleden, kwamen 1400 mensen om. Ook werden er zeker 240 gegijzeld. De meeste van hen zitten nog vast in de Gazastrook. Het is onduidelijk hoe het met hen gaat.

08:58

De dag in Gaza in beeld

08:44

Israël: Hamas-bolwerk overgenomen in noorden Gaza

Het Israëlische leger zegt dat het een Hamas-bolwerk in het noorden van de Gazastrook heeft overgenomen. Op de plek zouden onder meer antitankwerpers, raketten, wapens en inlichtingenmateriaal liggen. Bij gevechten tussen Israël en Hamas zouden tien strijders van Hamas zijn gedood. Over verliezen aan Israëlische kant zijn geen meldingen gedaan.

07:44

Pentagon: legerbases in Syrië en Irak 38 keer aangevalllen

Amerikaanse legerbases in Syrië en Irak zijn de afgelopen weken 38 keer aangevallen. Dat heeft het Pentagon gezegd. De meeste aanvallen waren met raketten of drones en werden volgens de Amerikanen uitgevoerd door groepen die banden hebben met Iran. 

Hoewel de Amerikanen zeggen dat de meeste aanvallen verijdeld zijn en weinig schade hebben aangericht, zijn er toch minstens 46 militairen gewond geraakt. Het Pentagon zegt krachtiger te zullen reageren als de aanvallen niet stoppen.

07:21

Nieuwe luchtaanvallen in gehele Gazastrook

Het Israëlische leger heeft afgelopen nacht opnieuw luchtaanvallen uitgevoerd in de gehele Gazastrook, melden Israëlische en Palestijnse media. In het door Israël omsingelde Gaza-Stad zouden meerdere doelen zijn bestookt. Volgens de Palestijnse Rode Halve Maan (een zusterorganisatie van het Rode Kruis) kwamen raketten dicht bij het al-Quds-ziekenhuis neer. Vorige week raakte het ziekenhuis al zwaar beschadigd na beschietingen in de buurt.

Ook in het zuiden van de Gazastrook worden bombardementen gemeld door onder meer Al Jazeera. De nieuwszender zegt dat twintig mensen zijn omgekomen in Rafah. Ook in Khan Younis zouden luchtaanvallen zijn geweest.

06:52

'Dodental Gaza boven de 10.000'

Het ministerie van Gezondheid in Gaza, dat onder gezag staat van Hamas, zegt dat het aantal Palestijnen dat gedood is in de Gazastrook de 10.000 heeft gepasseerd. Ook zouden meer dan 25.000 mensen gewond zijn geraakt sinds de oorlog precies een maand geleden begon. Hoeveel strijders van Hamas er zijn omgekomen is niet bekendgemaakt.

In de maand dat de oorlog nu duurt is zeker zeventig procent van de ruim 2 miljoen inwoners in de Gazastrook ontheemd. Dat zegt een woordvoerder van de Verenigde Naties. De meesten leven in erbarmelijke omstandigheden op straat omdat de door de VN gerunde scholen geen capaciteit meer hebben om mensen op te vangen. Veel mensen hebben een tekort aan voedsel, medicijnen, water en brandstof, aldus de VN.

05:48

Indonesië: ziekenhuis Gaza gebruikt voor humanitaire doeleinden

Het Indonesische ziekenhuis in Gaza is gebouwd voor humanitaire doeleinden en wordt daar ook voor gebruikt. Dat zegt het Indonesische ministerie van Buitenlandse Zaken in reactie op de beschuldiging van Israël dat het ziekenhuis door Hamas wordt gebruikt. Volgens het ministerie liggen er momenteel bovendien veel meer mensen in het ziekenhuis dan er behandeld kunnen worden.

Israël beschuldigt Hamas er al langer van dat de groep ziekenhuizen gebruikt als schuilplaatsen en commando- en controlecentra. Hamas ontkent dit. MER-C, de organisatie achter het Indonesische ziekenhuis, zegt dat Israël de beschuldiging gebruikt als voorwendsel voor een aanval op het ziekenhuis.

Het ziekenhuis in Bait Lahia, in het noorden van Gaza, werd in 2016 geopend. Het werd gebouwd met geld van Indonesische burgers en islamitische hulporganisaties.

04:04

Demonstratie voor staakt-het-vuren bij Vrijheidsbeeld

Honderden demonstranten hebben bij het Vrijheidsbeeld in New York gedemonstreerd voor een staakt-het-vuren in de Gazastrook. De organisatie bestaat uit leden van de Joodse gemeenschap die voor een wapenstilstand zijn. In de afgelopen weken organiseerde de groep al eens vergelijkbare acties in Grand Central Station in New York en bij Capitol Hill in Washington.

03:05

Netanyahu herhaalt: geen staakt-het-vuren tot vrijlating gijzelaars

Zolang de Israëlische gijzelaars niet zijn vrijgelaten door Hamas, komt er geen algemeen staakt-het-vuren. Dat heeft de Israëlische premier Netanyahu herhaald in een interview met de Amerikaanse nieuwszender ABC News. Zo'n wapenstilstand noemt hij een overgave aan Hamas, en hij vergelijkt het met een staakt-het-vuren met terreurbeweging al-Qaida na de aanslagen van 11 september 2001 in de VS.

""Wat korte tactische pauzes betreft - hier en daar een uur - die hebben we wel vaker gehad"", ging Netanyahu verder. ""Ik zal de omstandigheden in de gaten houden om humanitaire goederen toe te laten of individuele gijzelaars te laten vertrekken. Maar ik denk niet dat het tot een algeheel staakt-het-vuren zal komen.""

In het interview ging het verder nog over de mogelijke verhoudingen na de oorlog. Daarover zei hij dat hij denkt dat Israël een ""blijvende veiligheidsverantwoordelijkheid"" zal houden in de Gazastrook. ""Omdat we hebben gezien wat er gebeurt als dat niet zo is. Als we niet de veiligheidsverantwoordelijkheid hebben, krijgen we te maken met een uitbarsting van terreur die we ons niet konden voorstellen.""

03:04

Marije is Joods en docent: 'Mensen denken vaak dat je sowieso voor Israël bent

Marije is docent geschiedenis. Haar Joodse achternaam noemt ze liever niet en de Israëlisch/Palestijnse-oorlog behandelt ze niet in de klas, uit vrees dat ze partijdig wordt gevonden.

03:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42791282,Met presentatie in ‘Apple-stijl’ lanceert OpenAI aanpasbare slimme assistenten,NOS.nl,2023-11-07,"Nando Kasteleijn

redacteur Tech

Nando Kasteleijn

redacteur Tech

Hoewel het bedrijf in omvang en omzet nog altijd veel kleiner is, wil OpenAI zich kunnen meten met grote techbedrijven. Tijdens een presentatie gisteren voor ontwikkelaars, die deed denken aan Apples aanpak, kwam het bedrijf met GPT's, een nieuw concept dat zich het beste laat uitleggen als een slimme assistent. Een met een specifieke taak.

Een jaar geleden kende vooral de industrie OpenAI. Nu heerste er aan het begin van de presentatie een uitgelaten sfeer. Dusdanig dat topman Sam Altman, licht ongemakkelijk en half grappend, na het zoveelste klapsalvo zei dat de bezoekers dit niet elke keer hoefden te doen.

Dergelijke presentaties, ook wel keynotes genoemd, zijn een traditie in Silicon Valley. Iets waar Apple, zeker onder wijlen topman Steve Jobs, bekend om stond (tegenwoordig kiest het bedrijf voor een videoversie). Verpakt als soort theatershow wordt de kijker - vaak een flinke groep journalisten - een gelikte reclamespot die zo 45 minuten tot een uur kan duren voorgeschoteld.

Slimme assistenten

Terug naar OpenAI. De belangrijkste boodschap van Altman tijdens de 45 minuten durende presentatie was een op maat gemaakte versie van ChatGPT. OpenAI noemt ze GPT's, makkelijker gezegd: slimme assistenten. Een concept dat al jaren bestaat, denk bijvoorbeeld aan Apple's Siri en Amazons Alexa. En in september kondigde Meta aan chatbots met AI-persoonlijkheden naar z'n apps te brengen.

OpenAI kan dus niet achterblijven. Maar pakt 't wel net iets anders aan. Het plan, in het kort, is dat je een slimme assistent kunt maken voor allemaal specifieke toepassingen. Het bedrijf wil het bouwen ervan zo simpel mogelijk maken: je hoeft het alleen maar te vragen, het systeem doet de rest. Op het podium bouwde Altman een 'Startup Mentor'. GPT's zijn voor nu alleen voor betalende gebruikers beschikbaar.

Het is de afkorting voor generative pre-trained transformer. Het wordt ook wel een taalmodel genoemd, zie het als de motor onder het systeem dat ChatGPT aandrijft. Het 'model' zogezegd maakt het mogelijk om een vraag om te zetten in een antwoord in de vorm van tekst, video, audio of een afbeelding.

Het bedrijf ziet legio voorbeelden voor zich: een 'schrijfcoach', een 'wasbuddy' voor tips hoe je vlekken uit kleding krijgt, of een 'techadviseur' voor problemen met apparatuur. Er wordt daarnaast gewerkt aan een downloadwinkel waar alle GPT's publiekelijk aangeboden kunnen worden. Het bedrijf belooft bovendien omzetdeling voor goedlopende 'apps'.

Daarbij valt op dat OpenAI, weliswaar subtiel, op deze manier de chatbot wat menselijker maakt. Een schrijfcoach klinkt als een mens van vlees en bloed. Met het risico dat gebruikers er te veel op gaan vertrouwen, terwijl dit soort chatbots nog altijd verre van foutloos zijn.

De risico's

Waar Altman bovendien weinig over sprak, zijn de potentiële risico's en de kans dat de slimme assistent uit de bocht vliegt. En nog belangrijker: hoe OpenAI denkt dit te voorkomen. Hiermee is niet gezegd dat het bedrijf hier niet op is voorbereid, maar ongetwijfeld gaan gebruikers de grenzen opzoeken. De vraag is of OpenAI daar klaar voor is.

Van Altman is bekend dat hij met zijn bedrijf streeft naar AGI (artificial general intelligence), een AI die slimmer is dan de mens. Of dat ooit bereikt gaat worden, daarover verschillen de meningen nogal. Maar het helpt bij het creëren van de hype om het bedrijf heen, dat het bezig is met iets mystieks, iets bovenmenselijks. Dat helpt weer om de aandacht vast te houden, de concurrentie is immers groot.

Hij sloot de presentatie niet voor niks af met de voorspelling dat AI ""de mensheid zal verheffen tot een schaal die we nog nooit eerder hebben gezien"" en voorspelde dat we als mens ""superkracht op aanvraag"" zullen hebben.",2023-01-01,2023-11-01,2023-11-06
42791284,Timmermans (GL-PvdA) en Omtzigt (NSC) zeggen RTL-debat af • FvD boos over schorsing ,NOS.nl,2023-11-07,"17:38

Forum voor Democratie: timing aankondiging schorsing 'opmerkelijk'

De integriteitscommissie van de Tweede Kamer wil drie Kamerleden van Forum voor Democratie schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

De partij noemt het in een reactie ""stemmingmakerij"". De timing, twee weken voor de Tweede Kamerverkiezingen, vindt de partijleiding ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FVD-kandidaten geen spreekrecht zullen hebben na de verkiezingen"", zo staat in een mail aan alle leden.

Lees hier meer over de mogelijke schorsing:

17:01

Redenen afzeggen debat: 'agenda te vol' en 'format past minder'

GroenLinks-PvdA-leider Timmermans heeft het RTL-debat van komende zondag afgezegd omdat zijn agenda te vol is met andere debatten. Dat laat een woordvoerder weten. Ook NSC heeft afgezegd, omdat het format van het RTL-debat ""minder past"" bij de partij. Een woordvoerder benadrukt dat de partij niet genoeg personeel heeft om alle debatten goed voor te bereiden.

D66-leider Jetten is kritisch over de afzeggingen. ""Het zijn debatdata die al lang gepland staan en het is eigenlijk een grote gemiste kans om het gesprek aan te gaan met kiezers en duidelijk te maken waar de verschillen tussen de politieke partijen zitten"", zegt hij tegen de NOS. Jetten roept de twee op om alsnog in debat te gaan, desnoods een-op-een.

BBB-leider Van der Plas noemt het een ""rare keuze"" dat de ""twee mogelijk grootste partijen passen"" voor het debat. ""Het gaat júist om de kiezers en in gesprek gaan met kiezers"", schrijft ze op X.

15:19

Geen Timmermans en Omtzigt bij tweede RTL-debat

GroenLinks-PvdA-lijsttrekker Timmermans en NSC-leider Omtzigt hebben afgezegd voor het RTL-debat van komende zondag. Volgens RTL Nieuws waren de twee ""lang geleden"" uitgenodigd, maar heeft Timmermans twee weken geleden afgezegd en liet Omtzigt vandaag weten niet te komen. Hoofdredacteur Ilse Openneer noemt dat teleurstellend. Over de reden van de afzegging zegt ze niets.

Zes lijsttrekkers gaan zondag wel in debat met elkaar: Dilan Yesilgöz (VVD), Geert Wilders (PVV), Caroline van der Plas (BBB), Esther Ouwehand (PvdD), Rob Jetten (D66) en Lilian Marijnissen (SP). Dat zijn behalve GL-PvdA en NSC de zes grootste partijen volgens de Peilingwijzer. Zij gaan in gesprek met zwevende kiezers over de thema's woningmarkt, gezondheidszorg en ""onze portemonnee"".

14:47

Peilers #3: 'Is er nog iets over van de zorg over vijf jaar?'

In de serie De Peilers trekken we in aanloop naar de Tweede Kamerverkiezingen met ons mobiele stemhokje door heel Nederland. In deel 3 van de serie bespreken we - vanuit Middelburg - het verkiezingsthema zorg.

11:37

ChristenUnie en D66 botsen (opnieuw) over euthanasie bij voltooid leven

ChristenUnie-lijsttrekker Mirjam Bikker wil dat D66 stopt met ""doordrammen"" van de wet 'Voltooid Leven'. Die wet moet het voor mensen vanaf 75 jaar mogelijk maken om hulp te krijgen met sterven als zij niet verder willen leven.

D66 heeft het wetsvoorstel na kritiek van de Raad van State aangepast en vandaag bij de Tweede Kamer ingediend. Een belangrijke wijziging is dat mensen die vinden dat hun leven voltooid is, een traject van ten minste een half jaar moeten doorlopen. Ze worden dan begeleid door een 'levenseindebegeleider'. Daarnaast moet er een arts bij betrokken worden.

De ChristenUnie heeft ook na de aanpassingen nog felle kritiek. ""De samenleving moet ouderdom eren in plaats van deze 'voltooidlevenwet' faciliteren"", zegt Bikker.

De regeringspartijen ChristenUnie en D66 botsen vaak over medisch-ethische onderwerpen. Die werden bij de laatste twee formaties min of meer geparkeerd.

10:27

Terugkijken: vraag en antwoord met SP-leider Marijnissen 

Via het Instagram-account van de NOS kon je vragen insturen voor Lilian Marijnissen. Politiek-verslaggever Albert Bos legde deze vragen vanochtend voor aan de SP-leider.

Kijk de uitzending hier terug:

Morgen is Thierry Baudet te gast. Vanaf 17.00 uur kun je je vragen voor hem insturen via @NOS op Instagram. De antwoorden zie je dan rond 09.00 uur terug in de live-uitzending op NOS.nl, de NOS app en op YouTube.

10:08

Wilders blijft hopen dat Omtzigt alsnog met PVV in kabinet wil

Wilders zegt tegen RTL Nieuws dat hij nog steeds hoopt dat Omtzigt van gedachte verandert over regeren met de PVV. Hij wijst daarbij op een onderzoek van EenVandaag, waaruit blijkt dat de kiezers van Omtzigts NSC samenwerking met de partij van Wilders wel zien zitten. ""Zijn eigen kiezer zal hem hopelijk overtuigen"", zegt hij.

Omtzigt heeft eerder gezegd dat hij weinig zin heeft in regeren met de PVV, omdat de standpunten van die partij ""aan de rechtsstaat raken"". Ook de uitspraak van Wilders dat de scherpe kantjes er vanaf zijn bij hem, veranderde daar niets aan.

Wilders zegt nu dat het zonder de PVV moeilijk wordt voor een nieuw kabinet om echt iets aan de asielinstroom te doen. NSC wil het migratiesaldo terugbrengen tot 50.000 mensen per jaar, de PVV wil het liefst een totale asielstop.

09:56

Nieuwe aflevering podcast De Campagne Stemming

Gedurende de campagne nemen Xander van der Wulp (NOS) en Joost Vullings (EenVandaag) dagelijks een aflevering op van de politieke podcast De Stemming. Die komt 's nachts online, zodat je 's ochtends meteen kan worden bijgepraat over de laatste ontwikkelingen.

Vandaag gaat het onder meer over NSC-lijsttrekker Pieter Omtzigt die gisteren bij Tubantia een lichte voorkeur leek uit te spreken voor een centrumrechtse coalitie met de VVD. Het lijkt erop dat Omtzigt zich in de val heeft laten lokken, stellen ze. 

09:47

Meer sportvideo's NOC*NSF met bekende sporters en lijsttrekkers 

Naar aanleiding van het gesprek met kickbokser Rico Verhoeven in Beau laat een woordvoerder van sportkoepel NOC*NSF weten dat het boksspotje met VVD-lijsttrekker Yesilgöz er één is in de reeks 'Politiek, kom in beweging!'. Er staat inmiddels ook een spotje online waarin oud-voetballer Nathan Rutjes met GroenLinks/PvdA-lijsttrekker Frans Timmermans coacht, en een waarin Daphne Schippers met Rob Jetten op de atletiekbaan loopt.

De video's zijn onderdeel van een campagne om meer mensen in beweging te krijgen en optimale sportomstandigheden te creëren ""voor iedereen in Nederland: van gehandicapte sporter tot vrijwilliger en fan"".

09:00

Marijnissen maakt zich zorgen over zorg, arbeidsmigratie en studieschuld 

SP-lijsttrekker Lilian Marijnissen was te gast bij het NOS Radio 1 Journaal. Ze biechtte op dat het erg vroeg voor haar was, want ze is eigenlijk geen ochtendmens. Maar in deze campagnetijd kan ze daar even niet aan toegeven.

Marijnissen sprak over een aantal belangrijke SP-thema's, zoals de zorg. Ze doet een oproep aan Omtzigt (NSC) en Timmermans (GroenLinks/PvdA) om zich duidelijk uit te spreken over de zorg en wijst op het 'Zorg Alarm' dat vanaf vandaag online staat. Volgens Marijnissen mijden haar collega-lijsttrekkers het onderwerp liever omdat zij al plannen hebben klaarliggen om na de verkiezingen te gaan bezuinigen op de zorg.

Verder wil Marijnissen dat er een rem op de arbeidsmigratie wordt gezet. Ze vindt dat er discussie moet komen over het soort werkgelegenheid dat we in Nederland willen. En dat is wat haar betreft dan niet dat er grote distributiecentra worden neergezet, waarvoor vervolgens personeel uit het buitenland moet worden gehaald, waarvoor dan weer geen goede huisvesting is.

Marijnissen had het ook over het leenstelstel. Ze kan er niet bij dat er tegen de 'pechgeneratie' werd gezegd dat ze geen leenangst hoefden te hebben, maar dat de rente nu toch fors omgaat. Vrijdag schreef demissionair minister Dijkgraaf aan de Tweede Kamer dat hij een motie om de rente te bevriezen waarschijnlijk niet kan uitvoeren,. ""En dan vind je het gek dat mensen het vertrouwen in de overheid verliezen?"", vraagt Marijnissen zich af?

07:59

Rico Verhoeven verkeek zich op effect video VVD

Kickbokser Rico Verhoeven zei gisteravond in het tv-programma Beau dat hij niet blij is met het effect dat zijn boksvideo met VVD-lijsttrekker Dilan Yesilgöz had. Hij vindt het vervelend dat mensen nu denken: ""Hé, Rico is pro-VVD"".

Hij stelt dat de insteek van de video, die in een samenwerking met sportkoepel NOC*NSF is opgenomen, niet was om campagne te voeren voor een bepaalde partij. ""Het was de bedoeling om kansarme mensen de ruimte te geven om te sporten."" Daar zou budget voor moeten komen ""en daar sta ik achter"", aldus Verhoeven.

De kickbokser houdt zich verre van politiek, ""Ik ben niet links, ik ben niet rechts en ik wil me niet te veel bemoeien met politieke dingen, want uiteindelijk doe je het toch nooit goed.""

BEAU

@BeauRTL

Rico Verhoeven is niet blij met de tendens bij de video met Dilan Yesilgöz. ‘Ik lijk nu pro VVD. Het was een samenwerking met NOC*NSF om kansarme jongeren de ruimte te geven om te sporten.’ #BEAU https://t.co/ypmwahuafP

22:46

6 november 2023

07:41

Online stemhulpen miljoenen keren ingevuld 

De online stemhulpen, die mensen kunnen invullen om te bepalen waar ze op gaan stemmen, zijn al miljoenen keren geraadpleegd. De StemWijzer van ProDemos is sinds de lancering op 25 oktober al 2 miljoen keer gebruikt. Het Kieskompas is na de eerste week bijna een half miljoen keer ingevuld, de Kieswijzer van DPG Media ruim 400.000 keer.

Kieskompas kwam vorige week ook met een paar thematische stemhulpen, zoals het WoonKieskompas, het ZorgKieskompas en het EnergieKieskompas. Die zijn meer dan 100.000 keer ingevuld.

De Jongerenkieswijzer is bijna 10.000 keer ingevuld. Ook ProDemos lanceerde eind oktober een stemhulp voor jongeren, Young Voice. Deze is inmiddels ruim 23.000 keer ingevuld. De StemmenTracker van het kennisinstituut is ruim 67.000 keer ingevuld. Hier kunnen mensen zien hoe partijen de afgelopen tijd over verschillende onderwerpen in de Tweede Kamer hebben gestemd.

07:15

Marijnissen (SP) te gast in NOS Radio 1 Journaal. Waar staan zij en haar partij voor? 

De Socialistische Partij (SP) werd in 1972 opgericht als een soort activistische variant op de Partij van de Arbeid. Ook de nieuwe partij richtte zich op de werknemer, maar dan op een radicalere manier. Het duurde nog twee decennia voor de partij in de Tweede Kamer doordrong. Eén van de eerste SP-Kamerleden was partijleider Jan Marijnissen, de vader van Lilian Marijnissen.

De partij had destijds de leuze 'Stem tegen, stem SP' en het symbool was de tomaat (om uit protest mee te gooien). Regeringsdeelname was lange tijd onbespreekbaar, maar wordt de laatste jaren niet meer uitgesloten.

De SP komt op voor mensen met lage inkomens. Belangrijke thema's zijn huren en de zorg. Bij de verkiezingen in 2006 haalde de partij 25 zetels. Daar zijn er nog 9 van over.

Lilian Marijnissen (38) woont nog altijd in Oss, waar haar vader als fabrieksarbeider en lasser werkte voor hij politicus werd. Als kleuter stond ze al op een verkiezingsposter, voorop de fiets bij haar vader.

Op 17-jarige leeftijd werd ze gekozen tot gemeenteraadslid, maar ze moest tot haar achttiende wachten tot ze haar zetel mocht innemen. In 2017 werd ze Kamerlid en een paar maanden later volgde ze Emile Roemer op als partijleider. Ze was toen 32 jaar.

Tot nu heeft de SP onder haar leiding nog geen verkiezingen gewonnen, maar Marijnissen blijft ervoor gaan. Ze hamert erop dat de SP met 9 zetels nog altijd de tweede oppositiepartij van het land is, en de eerste die het thema 'bestaanszekerheid' op de politieke agenda zette.

Het gesprek met Marijnissen is na 08.30 uur in het NOS Radio 1 Journaal.

gisteren, 07:01

Samenvatting van de dag van gisteren

Pieter Omtzigt lijkt een lichte voorkeur te hebben voor een centrumrechtse coalitie met de VVD. Bij een bijeenkomst in Enschede noemde hij een minderheidskabinet van zes partijen een reële mogelijk. Tot teleurstelling van GroenLinks-PvdA. Later nuanceerde Omtzigt zijn uitspraken: pas na de verkiezingen maakt hij een keus.

D66-leider Rob Jetten kookte bloemkool op Indische wijze bij BinnensteBuiten. Hij zei daar dat hij na de politiek wel een strandtent wil beginnen.

Het Sociaal en Cultureel Planbureau (SCP) bekeek de verkiezingsprogramma's en concludeert dat de partijen van alles beloven, maar dat ze onvoldoende keuzes maken om die beloftes waar te maken.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791311,Kijk hier de Q&A met SGP-leider Stoffer terug,NOS.nl,2023-11-06,Chris Stoffer beantwoordde vragen die gesteld werden op Instagram aan hem.,2023-01-01,2023-11-01,2023-11-06
42791312,Truckers blokkeren grensovergangen Oekraïne • Rusland zegt verdrag beperking wapens formeel op,NOS.nl,2023-11-06,"In dit liveblog lees je de belangrijkste ontwikkelingen van de oorlog in Oekraïne.

11:55

Poolse vrachtwagenchauffeurs blokkeren grensovergangen met Oekraïne

Poolse vrachtwagenchauffeurs blokkeren voor de tweede dag op rij drie grensovergangen met Oekraïne. Ze protesteren tegen de oneerlijke concurrentie die ze van buitenlandse collega's ondervinden. Oekraïense chauffeurs mogen sinds de Russische aanval van februari vorig jaar zonder vergunning de grens over. Daarnaast zouden Russische en Belarussische transportbedrijven naar Polen zijn uitgeweken om sancties te ontlopen. De Poolse chauffeurs willen dat hun regering ingrijpt.

Bij drie grensovergangen staan lange rijen met vrachtwagens. De Poolse chauffeurs laten per uur maar een vrachtwagen door. Vrachtwagens met militaire goederen, vee en bederfelijke goederen worden wel doorgelaten, net als bussen en personenauto's.

""Ons standpunt is ondubbelzinnig: het blokkeren van de grens schaadt de belangen van beide landen"", zegt het Oekraïense ministerie van Transport. ""We staan open voor een constructieve dialoog. Voor ons is het belangrijk dat rekening wordt gehouden met de belangen van vervoerders uit beide landen.""

10:58

'Dood assistent legerleider is ongeluk'

De autoriteiten in Oekraïne wijten de dood gisteren van een assistent van legerleider Zaloezjny aan een ""tragisch incident"". Van een moordaanslag zou geen sprake zijn. Majoor Hennadi Sjastjakov stierf toen hij de pin uit een handgranaat trok die hij voor zijn verjaardag cadeau had gekregen. Zijn 13-jarige zoon raakte zwaargewond.

De Kyiv Post schrijft dat majoor Hennadi Sjastjakov van een collega voor zijn verjaardag een houten doos met een fles whisky en zes granaten had gekregen. Dat was als grap bedoeld. Thuisgekomen, zou de zoon aan de ring van de granaat hebben gedraaid. Sjastjakov pakte hem af en trok de pin eruit, in de veronderstelling dat het een nepgranaat was, laat minister Klymenko van Binnenlandse Zaken weten.

Het onderzoek is nog niet afgerond, maar een bron bij de geheime dienst liet de krant weten dat het ""voor 99,9 procent"" zeker om een ongeluk gaan. Niets wijst op Russische betrokkenheid.

09:06

Rusland zegt verdrag voor conventionele wapens in Europa formeel op

Rusland heeft zich nu ook formeel het Verdrag inzake conventionele strijdkrachten in Europa opgezegd. De reden is volgens het Kremlin dat de veiligheid in Europa sinds de ondertekening is ondermijnd door de uitbreiding van de NAVO.

Het in 1990 opgestelde verdrag stelde gelijke limieten aan de hoeveelheid tanks, helikopters en andere wapens voor de NAVO als het Warschaupact. Overtollig materieel moest worden vernietigd. Zo zou kunnen worden voorkomen dat een van de twee bondgenootschappen een aanvalsoorlog zou beginnen.

Rusland schortte zijn deelname in 2007 al op. In mei van dit jaar zette president Poetin zijn handtekening onder het decreet dat de formele opzegging in gang zette. Volgens het Russische ministerie van Buitenlandse Zaken is de uitbreiding van de NAVO met Finland en Zweden de doodsteek geweest.

Volgens de NAVO handelt Rusland al jaren in strijd met het verdrag en is controle op de naleving door de Russen sinds 2007 niet meer goed mogelijk.

08:43

'Conflict in Midden-Oosten heeft geen invloed op steun G7 aan Oekraïne'

De Japanse minister van Buitenlandse Zaken Kamikawa zegt dat de oorlog in Gaza geen gevolgen heeft voor de steun van de G7-landen aan Oekraïne. ""Onze toezegging om strenge sancties aan Rusland op te leggen wankelt niet, zelfs niet als de situatie in het Midden-Oosten verergert.""

Kamikawa ontvangt vandaag en morgen haar collega's van de VS, het VK, Canada, Frankrijk, Duitsland, Italië in Tokio. De Oekraïense minister van Buitenlandse Zaken Koeleba neemt virtueel deel aan de vergadering waar het over Oekraïne gaat.

Andere onderwerpen die aan de orde komen zijn onder meer de klimaatcrisis, de wereldhandel en economische veiligheid.

07:46

Russisch ministerie meldt droneaanvallen op de Krim

Het Russische ministerie van Defensie zegt dat het Russische leger vannacht zeventien Oekraïense drones heeft uitgeschakeld op de Krim. Negen drones zouden door de luchtafweer zijn neergehaald, de andere door elektronische oorlogsvoering.

De burgemeester van Sebastopol zegt dat brokstukken van een drone in een buitenwijk in een tuin zijn neergekomen. Die zouden een brand hebben veroorzaakt, over slachtoffers wordt niets gezegd.

Een Russische nieuwssite die volgens persbureau Reuters betrouwbaar is, zegt dat er bij twee dorpen explosies zijn gehoord. Een daarvan ligt bij een Russische luchtmachtbasis. Oekraïne heeft de aanvallen niet bevestigd.

De Krim hoort bij Oekraïne, maar is in 2014 door Rusland geannexeerd. Oekraïne heeft steeds gezegd dat het zich daar niet bij neerlegt en wil het schiereiland heroveren. Rusland gebruikt de Krim voor de aanvoer van manschappen en materieel voor de oorlog in Oekraïne. De afgelopen maanden zijn de aanvallen op de Russische militaire infrastructuur op de Krim toegenomen. 

In september werd het hoofdkwartier van de Zwarte Zeevloot geraakt door een of meer raketten: 

gisteren, 22:35

Zelensky: onverantwoord nu over verkiezingen te praten

Wat president Zelensky betreft komen er voorlopig geen verkiezingen in Oekraïne. In een video noemt hij het ""onverantwoord"" om het onderwerp te bespreken. ""We moeten ons realiseren dat het nu tijd is om ons te verdedigen"".

In 2024 zouden de volgende presidentsverkiezingen zijn. Maar sinds de Russische invasie geldt de krijgswet en kunnen er in principe geen verkiezingen worden gehouden. Zelensky heeft overwogen een uitzondering te maken. Nu geeft de president aan toch niets te voelen voor een nieuwe stembusgang.

gisteren, 21:30

Oekraïense legerleider: assistent gedood door granaat in cadeau

Commandant der strijdkrachten van Oekraïne Zaloezjny meldt dat een van zijn assistenten is gedood. Majoor Tsjistjakov vierde vandaag zijn verjaardag, maar in een van zijn cadeaus zat een granaat.

""Mijn assistent en goede vriend Sjastjakov is overleden te midden van zijn familie"", schrijft de commandant op Telegram. Hij benadrukt dat er een onderzoek komt om de onderste steen boven te krijgen.

Volgens Oekraïense media is de 13-jarige zoon van Tsjistjakov zwaargewond geraakt. Hij zou naar het ziekenhuis zijn gebracht.

gisteren, 21:01

Oekraïne krijgt groen licht voor toetredingsonderhandelingen met EU

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat staat in een advies van de Europese Commissie dat woensdag uitkomt en is ingezien door de NOS.

De Europese Commissie bepaalt niet of de onderhandelingen daadwerkelijk kunnen beginnen, dat zijn de 27 EU-leiders. Zij moeten unaniem akkoord gaan met het positieve advies. Dat besluit valt naar verwachting op de Europese top van december.

gisteren, 17:36

NOS op 3-podcast over het bevroren front in Oekraïne

De oorlog tussen Oekraïne en Rusland gaat opnieuw een winter in. Er worden geen grote doorbraken meer verwacht: er wordt er nog altijd zwaar gevochten. In de podcast Lang verhaal kort van NOS op 3 wordt de stand van zaken besproken.

Rusland probeert met man en macht bij de Oost-Oekraïense stad Avdiivka een doorbraak te forceren. Oekraïne richt zijn pijlen vooral op het zuiden en zuidoosten, maar het front verschuift nauwelijks meer. Het is een vastgelopen slijtageslag die in loopgraven wordt uitgevochten, zei de hoogste Oekraïense legerbevelhebber afgelopen weekend.

gisteren, 16:54

'Video van Oekraïense commando's die Wagner aanvallen in Sudan'

The Kyiv Post heeft twee video's gepubliceerd waarop te zien zou zijn dat Wagner-strijders in Sudan worden beschoten door Oekraïense commando's. In het Afrikaanse land is een operatie gaande om ""Wagner, lokale terroristen en Russische commando's op te ruimen"", beweert een anonieme bron binnen het Oekraïense leger tegenover de krant.

De bron zegt niet waar de videobeelden in Sudan zouden zijn gefilmd. Ze zouden ergens in de afgelopen twee weken zijn opgenomen. De krant heeft de filmpjes niet gecontroleerd. Het is aannemelijk dat de video's zijn doorgespeeld vanuit de Oekraïense strijdkrachten, omdat het een publicatie is van een Oekraïense krant.

Twee maanden geleden meldde ook CNN dat Oekraïense commando's waarschijnlijk aanvallen hebben uitgevoerd op Wagner-leden in Sudan. In het land woedt al maanden een burgeroorlog, en een van de strijdende partijen wordt ondersteund door Wagner.

De video van The Kyiv Post, waarin de twee filmpjes achter elkaar zijn gemonteerd, bestaat uit dag- en nachtbeelden van stedelijk gebied. De filmpjes lijken onder meer gemaakt vanuit een vliegend voertuig. Gebouwen, waar soms mensen in lijken te zitten, worden geraakt door exploderende projectielen:

KyivPost

@KyivPost

📹 EXCLUSIVE: Videos Show Ukrainian Special Forces 'Cleaning Up' Wagner Fighters in Sudan

One of the videos purportedly shows Ukrainian operatives stalking the streets of the African city and engaging Wagner fighters at close range with RPGs. https://t.co/wD5noCk3Kt

12:43

6 november 2023

gisteren, 15:18

Russisch olympisch comité in bezwaar tegen schorsing

Het Russisch olympisch comité ROC heeft bij het sporttribunaal CAS beroep aangetekend tegen de schorsing door het Internationaal Olympisch Comité (IOC). Vorige maand maakte het IOC bekend het ROC met onmiddellijke ingang te schorsen, omdat het regionale sportorganisaties van vier geannexeerde gebieden in Oekraïne heeft opgenomen in de sportkoepel.

Dat schendt de integriteit van het Oekraïense Olympisch Comité, wat een schending is van het olympisch handvest, oordeelde het IOC.

gisteren, 13:16

Voormalige Oekraïense viceminister van Defensie verdacht van verspillen 26 miljoen

De voormalige Oekraïense viceminister van Defensie Sjapovalov wordt verdacht van het verspillen van bijna 1 miljard Oekraïense hryvnia, omgerekend ongeveer 26 miljoen euro. Dat heeft de Oekraïense veiligheidsdienst bekendgemaakt op Telegram. Sjapovalov zou voor dit bedrag militaire uniformen van lage kwaliteit hebben gekocht, die ongeschikt zijn voor de omstandigheden aan het front in de winter.

Sjapovalov werd in januari ontslagen, vanwege een schandaal over de aankoop van militaire rantsoenen. De prijs van onder meer ingekochte eieren lag veel hoger dan de reguliere prijs. Sjapovalov werd begin februari gearresteerd en zit sindsdien vast.

gisteren, 11:42

Oekraïense brigade bevestigt dood 19 militairen Zaporizja

De 128ste Oekraïense aanvalsbrigade heeft de dood van 19 militairen na een Russische raketaanval in Zaporizja bevestigd.

Het ministerie van Defensie heeft een onderzoek ingesteld naar de militairen die zijn gedood tijdens een medaille-uitreiking vlak bij de frontlinie. ""We vragen jullie om geen niet-geverifieerde, vaak valse informatie te verspreiden totdat dit is afgerond"", schrijft de brigade in een statement op Facebook.

gisteren, 09:54

Zelensky over aanval op medaille-uitreiking: 'Te voorkomen tragedie'

De Oekraïense president Zelensky heeft zijn medeleven betuigd aan de nabestaanden van de militairen die afgelopen week zijn omgekomen na een Russische raketaanval in de regio Zaporizja. Verschillende Oekraïense media meldden dat de doden vielen bij een medaille-uitreiking. Volgens de Oekraïense krant Ukrainska Pravda zijn meer dan twintig militairen omgekomen. Die cijfers zijn niet bevestigd door de Oekraïense autoriteiten.

""Dit is een tragedie die voorkomen had kunnen worden"", zei Zelensky gisteravond in een toespraak. Volgens hem is er een strafrechtelijk onderzoek ingesteld.

Minister Oemerov van Defensie heeft op Facebook laten weten dat ""alle omstandigheden"" zullen worden opgehelderd. ""We moeten alles in het werk stellen om onze mensen te beschermen en eerlijke antwoorden te geven aan de familieleden en vrienden van de gesneuvelde soldaten.""

gisteren, 07:43

Acht gewonden na aanvallen Odesa, ook museum beschadigd

Bij Russische aanvallen op de Oekraïense havenstad Odesa zijn vannacht acht mensen gewond geraakt, meldt de gouverneur van de regio op Telegram. Vijf van hen zijn in het ziekenhuis opgenomen.

Door de raketaanvallen werd een van de belangrijkste musea van de stad, het Nationaal Kunstmuseum van Odesa, geraakt. ""Op 6 november wordt het museum 124 jaar oud"", schrijft de gouverneur. ""Aan de vooravond van 6 november 'feliciteerden' de Russen ons architectonische monument met een raket die vlak bij insloeg.""

De muren en ramen van het gebouw zijn beschadigd. Ook ligt er puin in het museum. Het is niet duidelijk of de kunst zelf ook is beschadigd.

In deze video is de ravage in het museum te zien:

gisteren, 07:40

Welkom

Welkom in het liveblog over de oorlog in Oekraïne. Lees hier het vorige Oekraïne-blog terug.",2023-01-01,2023-11-01,2023-11-06
42791336,Vanavond op tv: In gesprek met CDA-lijsttrekker Henri Bontenbal,NOS.nl,2023-11-08,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van het CDA, dat probeert op te krabbelen na tegenvallende verkiezingsuitslagen maar veel last heeft van concurrenten BBB en NSC. Lijsttrekker Henri Bontenbal is te gast.",2023-01-01,2023-11-01,2023-11-06
42791339,Timmermans wil geen minister worden • Baudet blijft Poetin bewonderen,NOS.nl,2023-11-08,"Er zijn tijdens deze campagne best wat nieuwe gezichten. In onze verkiezingstool stellen we alle lijsttrekkers en partijen voor

12:57

PBL: plannen van vijf partijen niet voldoende voor klimaatneutraal Nederland

De plannen van vijf partijen zijn waarschijnlijk niet voldoende voor een klimaatneutraal Nederland. Dat zegt het Planbureau voor de Leefomgeving, dat ook partijprogramma's heeft geanalyseerd. Het gaat om de programma's van VVD, D66, ChristenUnie, GroenLinks-PvdA en Volt.

Op het eerste gezicht liggen de ambities van de partijen op het gebied van leefomgeving dicht bij elkaar, vindt het PBL. Maar ze maken wel fundamenteel andere keuzes om de doelen te halen. Zo verschilt het tempo waarin ze de uitstoot van stikstof en broeikasgassen uit de landbouw willen terugdringen.

Eerder vanochtend kwam het Centraal Planbureau met de doorrekening van de programma's van acht partijen. Er zijn volgens het CPB grote verschillen in de keuzes die partijen maken:

12:11

Baudet blijft Poetin bewonderen

Lijsttrekker Thierry Baudet van Forum voor Democratie heeft in het gesprek dat hij vanochtend had op NPO Radio 1 herhaald dat hij de Russische president Poetin bewonderenswaardig vindt. Eerder noemde hij Poetin al 'een held'. ""Wat ik bewonderenswaardig vind aan Poetin is dat hij het land Rusland opnieuw heeft opgebouwd toen dat volledig in puin lag.""

Baudet zei ook bewondering te hebben voor Sylvana Simons, die inmiddels het lijsttrekkerschap voor BIJ1 heeft overgedragen aan Edson Olf. Aan het einde van elk gesprek mogen de lijsttrekkers een kaart trekken uit een bak met daarop een vraag. Baudet trok een kaart met de vraag: voor welke collega-lijsttrekker maakt u een diepe buiging?

""Ze is natuurlijk niet meer lijsttrekker, maar Sylvana Simons was iemand in de Tweede Kamer die inhoudelijk goed voorbereid was. Ze speechte goed en ze wist wat ze aan het doen was. Dat vind ik bewonderenswaardig vanuit haar perspectief bezien.""

Luister of kijk het hele gesprek met Baudet terug op de site van NPO Radio 1.

10:59

BBB komt 'binnenkort' met eigen doorrekening programma

De BBB is een van de partijen die het verkiezingsprogramma niet heeft laten doorrekenen door het Centraal Planbureau. In plaats daarvan komt de partij met een eigen doorrekening. Wanneer is nog niet helemaal duidelijk, zegt BBB-leider Van der Plas tegen RTL Nieuws. Maar ze denkt dat het deze week wordt.

De BBB komt met een eigen doorrekening, omdat de partij wil laten zien wat plannen op de lange termijn opleveren, zegt Van der Plas. ""Zij rekenen het wel door tot een jaar of vier, maar niet wat het oplevert voor de langere termijn, 10 tot 20 jaar, en dat is wat we in Nederland moeten doen. We moeten beleid gaan maken voor de langere termijn.""

Bij de presentatie van het verkiezingsprogramma zei Van der Plas dat het programma een ""wensenlijstje"" is van wat de BBB graag zou willen, en dat ze er al bewust voor had gekozen om het niet te laten doorrekenen door het CPB op betaalbaarheid.

10:46

Timmermans: ik word alleen premier of fractievoorzitter, geen minister 

GroenLinks/PvdA-lijsttrekker Frans Timmermans wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij in het interviewprogramma Van Torentje naar Torentje van dagblad Tubantia en de Universiteit Twente. Iets anders zit er wat hem betreft niet in.

Timmermans zei dat minister van Buitenlandse Zaken de mooiste baan was die hij heeft gehad, maar hij heeft nu andere ambities en wil dus ook geen vicepremier worden (dat is altijd een minister van een andere politieke kleur dan de premier).

De lijsttrekker van GroenLinks/PvdA zei verder dat hij is geschrokken van de mogelijkheid voor een minderheidskabinet over rechts, die Pieter Omtzigt (NSC) maandag in het programma van Tubantia en de Universiteit Twente noemde. Daaraan zouden dan NSC, VVD, BBB, CDA, SGP en JA21 kunnen meedoen.

""Dat lijstje, daar schrik ik van"", aldus Timmermans, en dan met name dat de SGP erin genoemd wordt. ""Want met alle respect, ik wil niet dat mijn dochters de strijd van mijn moeder moeten overdoen.""

10:30

Duidelijke verschillen tussen partijen, blijkt uit doorrekening CPB

Er zijn op veel vlakken duidelijke en soms zelfs forse verschillen in de financieel-economische keuzes van de partijen. Dat blijkt uit de doorrekening die het Centraal Planbureau heeft gemaakt van acht verkiezingsprogramma's.

Alle partijen die hun programma hebben laten doorrekenen verhogen volgens het CPB de lasten. Maar de verschillen zijn groot als wordt ingezoomd wie de lasten betaalt. 

Lees hier meer over de doorrekening van het CPB:

09:15

Terugkijken: Baudet (FvD) geeft antwoord op jullie vragen 

Vanuit Den Haag stelde politiek verslaggever Albert Bos vragen aan FvD-lijsttrekker Thierry Baudet, die via de Instagram-pagina van de NOS zijn gesteld. Bekijk hier de uitzending terug: 

Morgen is Mirjam Bikker van de ChristenUnie te gast. Vanaf 17.00 uur kun je je vragen insturen via @NOS op Instagram. De antwoorden zie je dan rond 09.15 uur terug in de live-uitzending op NOS.nl, de NOS app en op YouTube.

09:00

Baudet (FvD) over vrijheid en zijn bewondering voor Poetin 

Lijsttrekker Thierry Baudet van Forum voor Democratie is te gast in het NOS Radio 1 Journaal. Hij krijgt eerst een vraag over de schorsing van een week die de integriteitscommissie van de Tweede Kamer wil. Hij zegt dat hij niet van plan is zich nu wel te gaan houden aan de regels. ""Wij zijn principieel tegen het geven van verantwoording aan andere Kamerleden."" Hij benadrukt meerdere keren in het gesprek dat hij die Kamerleden niet als collega's ziet, maar als ""ambtsgenoten"".

Verder gaat hij onder meer in op een belangrijk verkiezingsthema voor zijn partij: vrijheid. Dat woord komt zeker twintig keer voor in het verkiezingsprogramma. Voor Baudet houdt dit in dat de overheid minder greep krijgt op het leven van burgers. Hij vindt dat er sprake is van censuur en dat er veel belasting moet worden betaald. ""Wij willen dat er veel meer ruimte komt voor het individu, dat je harder mag rijden op de snelweg. Wij willen minder regels."" Hij richt zich daarbij op de ""middenklasse, de gewone Nederlander"".

Het gaat in het gesprek uitgebreid over Rusland en Baudets bewondering voor president Poetin. Dat hij hem een ""held"" heeft genoemd ""is een beetje spreektaal natuurlijk"", zegt hij. Maar hij vindt het wel heel goed dat Poetin zich bijvoorbeeld tegen ""lhbti-propaganda"" en het World Economic Forum (WEF) uitspreekt.

Dat hij ten aanzien van Oekraïne ""één op één het standpunt van het Kremlin"" verwoordt, zoals politiek verslaggever Wilco Boom hem voor de voeten gooit, vindt Baudet geen punt. In zijn ogen is Rusland, dat in februari 2022 van meerdere kanten Oekraïne binnenviel, nooit van plan geweest om Oekraïne in te lijven. Hij denkt wel dat de Amerikanen de Russische staat ten val willen brengen.

07:20

Podcast De Campagne Stemming over wrevel op links en debatafzeggingen

In de dagelijkse podcast De Campagne Stemming staan Xander van der Wulp en Joost Vullings onder meer stil bij de verschillen tussen de SP en GroenLinks/PvdA. Ze verbazen zich erover dat Lilian Marijnissen haar collega Frans Timmermans nog nooit heeft gesproken en concluderen dat er kennelijk, hoewel Timmermans het heeft over een uitgestoken hand, toch ""wat wrevel"" tussen de twee linkse partijen bestaat.

Verder gaat het over de afzegging van Frans Timmermans (GroenLinks/PvdA) en Pieter Omtzigt (NSC) voor het RTL Verkiezingsdebat van aanstaande zondag. Ze lijken niet meer te durven, zeggen Van der Wulp en Vullings. Dat biedt dan wel de kans aan Esther Ouwehand (Partij voor de Dieren) en Lilian Marijnissen (SP).

Henri Bontenbal valt nog steeds buiten de boot, maar die zit hoe dan ook lekker in de wedstrijd, zien de podcasters van de NOS en EenVandaag. Bij Tubantia durfde hij gisteren zelfs te voorspellen dat zijn CDA opnieuw 15 zetels kan gaan halen.

Verder kijken Van der Wulp en Vullings uit naar de presentatie van de doorrekening van de partijprogramma's door het CPB om 10.30 uur. Zij zijn vóór die doorrekening, want die geeft toch meer inzicht in wat partijen willen. Je ziet niet alleen dat partijen bijvoorbeeld beter onderwijs willen, maar ook hoeveel ze daar dan voor over hebben, zegt Vullings.

07:18

CPB komt om 10.30 uur met de doorrekeningen van de verkiezingsprogramma's

Het Centraal Planbureau (CPB) komt dadelijk met de traditionele doorrekening van de verkiezingsprogramma's. Maar daar zitten niet de plannen bij van twee partijen die hoog staan in de peilingen. NSC van Pieter Omtzigt en BBB van Caroline van der Plas hebben hun voorstellen niet laten doorrekenen. Hetzelfde geldt voor de SP, PVV, Partij voor de Dieren, Denk en Forum voor Democratie.

Ze hebben kritiek op de manier waarop de rekenmeesters van het CPB hun werk doen. Die kritiek is er al veel langer, maar nog nooit was het aantal weigeraars zo groot. Daarmee geeft de doorrekening deze keer dus lang geen volledig beeld.

Lees hier verder:

07:12

FvD-leider Baudet, te gast bij Radio 1 Journaal, vindt schorsing ""hoogst opmerkelijk""

Een onderwerp dat ongetwijfeld aan de orde komt in het gesprek met Thierry Baudet in het NOS Radio 1 Journaal is het voorstel van de integriteitscommissie van de Tweede Kamer om drie Kamerleden van Forum voor Democratie te schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

Dat is de conclusie van het College van onderzoek Integriteit van de Tweede Kamer. Daarin zitten drie onafhankelijke deskundigen, geen Kamerleden.

FvD vindt de timing, twee weken voor de Tweede Kamerverkiezingen, ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FvD-kandidaten geen spreekrecht zullen hebben na de verkiezingen"", zo staat in een mail aan alle leden.

07:10

Thierry Baudet te gast in het NOS Radio 1 journaal. Waar staan hij en zijn partij voor? 

Forum voor Democratie (FvD) werd in 2015 opgericht als politieke denktank door Thierry Baudet en Henk Otten. Zij waren fel tegenstander van het associatieverdrag met Oekraïne, waarover in 2016 een referendum werd gehouden. Voor de verkiezingen van 2017 werd FvD een politieke partij, die twee zetels in de Tweede Kamer veroverde. Partijleider Baudet sprak een grote groep mensen aan die partijen als VVD en PVV niet conservatief-rechts genoeg vonden.

De partij groeide razendsnel, zowel in de provincie als in Eerste en Tweede Kamer. Maar door ruzies over omstreden uitlatingen, de steeds rechtsere koers en bijvoorbeeld de coronastandpunten zijn er inmiddels veel afsplitsingen. Belangrijkste verkiezingsthema's voor FvD zijn: invoering van een bindend referendum, vertrek uit de EU, een asiel- en naturalisatiestop en een einde aan de ""klimaathysterie"" en de ""krankzinnige woke-agenda"".

Thierry Baudet (40) werd in Heemstede geboren en ging in Haarlem naar school. Hij studeerde geschiedenis en rechten en werd docent aan de Universiteit Leiden. In de jaren daarna werd Baudet steeds meer een publiek figuur van rechts-conservatieve signatuur. Hij had een column in NRC, schreef boeken en maakte programma's. In 2015 richtte Baudet Forum voor Democratie op, waarmee hij twee jaar later in de Tweede Kamer kwam.

Sinds die tijd zijn de partijleider en zijn partij met regelmaat onderwerp van controverse, onder meer toen Baudet het coronabeleid met de Holocaust vergeleek en toen hij zei dat de wereld wordt geregeerd door reptielachtigen. Ook zijn pro-Russische opstelling doet regelmatig de wenkbrauwen fronsen. Zelf noemt Baudet de invoering van een referendum het belangrijkste standpunt van zijn partij.

07:05

Onderwijs belangrijk thema voor Volt, wel vragen over uitvoerbaarheid

Lijsttrekker Laurens Dassen van Volt was gisteravond te gast bij Nieuwsuur. Het programma legde de onderwijsplannen van deze partij voor aan leraren. De partij wil onder meer uitbreidingen van het lespakket, gratis maaltijden op school en meer aandacht voor het mentale welzijn van leerlingen.

Het thema onderwijs is verweven door het verkiezingsprogramma van Volt. Dat is niet voor niks, zegt lijsttrekker Laurens Dassen, want ""het onderwijs is de plek waar leerlingen zichzelf ontwikkelen en hun toekomst vormgeven"".

In het programma stelt Volt onder andere vijftien uitbreidingen van het lespakket en geheel nieuwe vakken voor in het primair en voortgezet onderwijs. Zo wil de partij dat er lessen komen over Europees burgerschap, over kunstmatige intelligentie en er moet een lesprogramma over ADHD en autisme komen.

Onderwijsbonden en docenten zijn kritisch. Zij vragen zich af hoe Volt dit wil betalen en uitvoeren.

Lees hier meer:

07:02

Samenvatting van de dag van gisteren

Steeds minder partijen laten hun verkiezingsprogramma doorrekenen. 

Frans Timmermans (GroenLinks/PvdA) en Pieter Omtzigt (NSC) doen zondag niet mee aan het tweede RTL verkiezingsdebat. Van Timmermans is de 'agenda te vol' en voor Omtzigt past het 'format minder'. Andere lijsttrekkers reageerden teleurgesteld. Yesilgöz (VVD), Wilders (PVV), Van der Plas (BBB), Ouwehand (PvdD), Jetten (D66) en Marijnissen (SP) gaan wel met elkaar in debat.

CDA-lijsttrekker Bontenbal hoopt op een grote verrassing bij de verkiezingen van 22 november. Zijn partij wordt in de meest recente Peilingwijzer geschat op 3 tot 5 zetels.

Maar hij verwacht er zelf 15, zegt hij in de serie Van Torentje naar Torentje van Tubantia en de Universiteit Twente.

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791348,Rechter geeft bestuur Partij voor de Dieren gelijk in integriteitszaak,NOS.nl,2023-11-08,"Het bestuur van de Partij voor de Dieren krijgt van de rechter gelijk in een zaak die was aangespannen door de integriteitsfunctionaris van de partij.

Die vond het onterecht dat de partij in een persbericht sprak van een onjuiste en onzorgvuldige manier van behandelen van de meldingen tegen lijsttrekker Esther Ouwehand.

Maar de rechter is het daar niet mee eens en vindt dat de partij dat wel mag zeggen, al was het beter geweest als de integriteitsfunctionaris daar vooraf van op de hoogte was gesteld.

Onterecht

Op 6 oktober maakte het partijbestuur bekend dat de klachten die tegen Ouwehand waren ingediend van het oude bestuur kwamen en onterecht waren. Ouwehand was door dat bestuur aan de kant gezet.

Het nieuwe bestuur concludeerde na onderzoek van de klachten en extern en juridisch advies dat Ouwehand geen integriteitsschendingen had begaan.",2023-01-01,2023-11-01,2023-11-06
42791387,In gesprek met Laurens Dassen (Volt),NOS.nl,2023-11-07,In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen vanavond de lijsttrekker van Volt: Laurens Dassen.,2023-01-01,2023-11-01,2023-11-06
42791391,Provincie Groningen trekt ton uit voor ontbijt op school,NOS.nl,2023-11-08,"De provincie Groningen trekt volgend jaar maximaal 100.000 euro uit voor ontbijt voor kinderen die met honger naar school gaan. Onder meer de BoerBurgerBeweging (BBB) had daartoe een motie ingediend die vandaag werd aangenomen.

De gemeente Midden-Groningen deelt samen met het Rode Kruis ontbijttassen uit voor kinderen die zonder ontbijt naar school moeten. De indieners willen dat ook kinderen in de rest van de provincie daar gebruik van kunnen maken.

De provincie heeft eigenlijk geen taken op dat gebied, maar volgens de motie kan ze wel ""een betekenisvolle bovengemeentelijke rol vervullen"", citeert RTV Noord.

Het is niet duidelijk hoeveel kinderen in Groningen zonder ontbijt naar school gaan. Naar schatting groeit één op de dertien kinderen en jongeren op in armoede.

Meer energie

Het kabinet trekt volgend jaar 166 miljoen euro uit voor gratis maaltijden op scholen. Ruim 1300 scholen hebben zich daarvoor aangemeld.

Leerlingen die kosteloos een maaltijd krijgen op school, hebben meer energie, minder stress en kunnen zich beter concentreren. Dat concludeerde het Jeugdeducatiefonds.",2023-01-01,2023-11-01,2023-11-06
42791410,Omtzigt komt toch niet met eigen doorrekening • Jetten: we hopen tij nog te keren,NOS.nl,2023-11-08,"Er zijn tijdens deze campagne best wat nieuwe gezichten. In onze verkiezingstool stellen we alle lijsttrekkers en partijen voor

22:13

Bontenbal: overtuigd dat CDA nodig blijft

Bij Nieuwsuur gaat het over de slechte positie van het CDA. Ondanks allerlei evaluatierapporten na de verkiezingsnederlagen van de afgelopen jaren heeft de partij de weg naar boven nog steeds niet gevonden. Tegelijkertijd doen partijen als NSC en BBB het goed met typisch christendemocratische thema's. Bontenbal erkent dat, maar ziet ook verschillen. Het CDA biedt volgens hem een ""hoopvoller verhaal"" over het klimaat en is positiever over de EU.

Hij is ervan overtuigd dat het CDA nog steeds nodig is in het politieke spectrum. Tegen weggelopen kiezers zegt hij: ""Geef ons een kans om het vertrouwen terug te winnen"". In de peilingen lukt dat voorlopig niet, want daar staat het CDA op een zetel of vier. Als dat ook de uitslag wordt op 22 november, is de kans ""uiterst klein"" dat Bontenbal aanschuift bij kabinetsonderhandelingen.

Zelf hoopt hij op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA. 

21:17

Om 21.30 uur op NPO 2 Nieuwsuur met CDA-lijsttrekker Henri Bontenbal

In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen worden de partijen ontleed aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van het CDA, dat probeert op te krabbelen na tegenvallende verkiezingsuitslagen maar veel last heeft van concurrenten BBB en NSC. Lijsttrekker Henri Bontenbal is te gast.

21:00

JA21-kandidaat Annabel Nanninga neemt afscheid van Amsterdamse gemeenteraad

20:43

Partij voor de Dieren: aandacht voor psychische problemen boeren

De Partij voor de Dieren in de provincie Zuid-Holland heeft vandaag aandacht gevraagd voor ""de schrijnende sociale en psychische problemen waarmee agrariërs in de provincie worden geconfronteerd"". Veel agrariërs zijn in sociale en psychische nood maar durven daar niet over de praten, zegt de partij.

""Het gevoerde overheidsbeleid van de afgelopen decennia heeft geleid tot schaalvergroting, specialisering, automatisering en een overdaad aan regelgeving in de agrarische sector, waardoor veel agrariërs zich machteloos voelen en persoonlijke keuzemogelijkheden beperkt zijn"", zegt de provinciale PvdD-fractie. De partij wil een plan van aanpak, waarin ook ambtenaren worden meegenomen die veel met boeren contact hebben.

In het verkiezingsprogramma wil de PvdD een krimp van de veestapel van 75 procent in een paar jaar. Daarvoor in de plaats moet biologische, ""natuurinclusieve"" landbouw komen zonder gebruik van bestrijdingsmiddelen en genetisch gemanipuleerde gewassen.

19:24

Omtzigt: ons eerste miljard gaat naar mensen onder bestaansminimum

Bij het radioprogramma Dit is de dag Verkiezingscafé sprak lijsttrekker Pieter Omtzigt met mensen uit het publiek die uitlegden dat het belasting- en toeslagenstelsel zo ingewikkeld in elkaar zit dat sommige mensen netto nog onder bijstandsniveau uitkomen. Omtzigt erkent dat dit een van de grootste problemen is op zijn politieke agenda. Op een vraag van presentator Tijs van den Brink waar hij zijn eerste miljard aan zou besteden antwoordde Omtzigt: ""Daaraan, het opheffen van de situatie dat mensen onder het bestaansminimum zakken.""

Omtzigt gaf geen antwoord op de vraag of hij premier wil worden. ""Ik heb gelezen dat 85 procent van de kiezers dat ook niet belangrijk vindt."" Van den Brink vroeg of hij op zich wel goed is in het snel nemen van beslissingen. ""Ja, hoe denkt u dat we anders binnen een paar weken aan een verkiezingsprogramma waren gekomen?""

18:56

Omtzigt komt toch niet met eigen doorrekening van plannen

De NSC-lijsttrekker zegt op de radio bij Dit is de Dag dat hij toch niet met een eigen overzicht zal komen van wat zijn plannen kosten en hoe hij dat wil betalen. ""We zullen het wel nader toelichten in de komende debatten"", zegt Omtzigt.

NSC liet zijn verkiezingsprogramma niet doorrekenen door het Centraal Planbureau (CPB). Er was geen tijd voor en Omtzigt heeft veel bezwaren tegen de economische modellen die het CPB gebruikt. Die opstelling kwam hem in het RTL-debat van afgelopen zondag op felle kritiek te staan van VVD-lijsttrekker Dilan Yesilgöz. Zij vond dat het programma van NSC daarmee ""een menukaart zonder prijzen"" is. Omtzigt suggereerde in zijn antwoord dat hij nog wel met een eigen overzicht zou komen van zijn keuzes.

Maar daar komt hij nu dus van terug. ""We kunnen het niet zo door de modellen halen"", zegt hij tegen presentator Tijs van den Brink. Hij gaat ook geen beloftes doen over de koopkracht van burgers. ""Het is een inspanningsverplichting, we gaan ons best doen.""

Omtzigt krijgt kritiek van VVD-lijsttrekker Dilan Yesilgoz:

Dilan Yesilgöz - Zegerius

@DilanYesilgoz

Beste @PieterOmtzigt, vandaag is bekend geworden welke keuzes wij maken en hoe we ze betalen. Jij hebt geen doorrekening laten maken en er komt voorlopig ook geen plussen & minnen lijstje, waar ik je om vroeg. Intussen hoor ik je wel commentaar leveren op onze plannen. Prima.… https://t.co/PSzcqNOSpN https://t.co/bjvhivEcGy

19:26

8 november 2023

17:19

SGP-leider Stoffer naar demonstranten abortuskliniek

SGP-leider Chris Stoffer gaat morgen met demonstranten in de buurt staan van een abortuskliniek. De partij, die fel tegenstander is van abortus, vindt het ""belangrijk om steun te betuigen aan wakers die op een zorgvuldige en liefdevolle manier in gesprek gaan met vrouwen in een uiterst kwetsbare periode van hun leven"". Ook kandidaat-Kamerlid Diederik van Dijk zal bij een kliniek aanwezig zijn met demonstranten.

De betogers benaderen vrouwen die abortus willen plegen, met als doel dit te voorkomen. De partij benadrukt dat Stoffer en Van Dijk ""uitdrukkelijk niet voornemens zijn om zelf mensen aan te spreken die op weg zijn naar een abortuskliniek"".

Omdat de toenadering van demonstranten bij abortusklinieken als intimiderend kan worden ervaren, lopen er op steeds meer plekken in het land abortusbuddy's mee met vrouwen naar de klinieken ter ondersteuning.

15:48

Deelnemende partijen blij met doorrekening van programma's

In reactie op de doorrekening van de verkiezingsprogramma's door het Centraal Planbureau benadrukken de partijen vrijwel allemaal de punten waarin zij er relatief goed vanaf komen. De partijen die hun programma aan het CPB hebben voorgelegd, leveren ook kritiek op de partijen die dat niet hebben gedaan:

14:38

Jetten: 'We hopen het tij nog te keren'

D66-lijsttrekker Jetten is ervan overtuigd dat zijn partij ""het tij nog kan keren"". In de laatste Peilingwijzer staat D66 op een verlies van 17 zetels vergeleken met het resultaat bij de vorige verkiezingen (24 zetels). Jetten noemt in een interview met het AD ""een brede teleurstelling in de politiek"" als mogelijke verklaring.

""Toen het kabinet viel, heb ik ook getwijfeld of ik wel door wilde met alle cynisme in de politiek"", zegt hij tegen de krant. ""De toon waarop partijen met elkaar omgaan en het doorschuiven van grote problemen. Ik merk op straat dat mensen zich ergeren aan al die hakketakkende politici. Ze zeggen: ga eens wat doen. Dat straalt af op partijen die al langer in Den Haag rondlopen.""

Jetten hoopt op een zo progressief en groen mogelijk regeerakkoord. Hij wil gaan voor een samenwerking vanuit het politieke midden, als zijn partij daarvoor gevraagd wordt. ""Ik zie nu een flirt tussen PVV en VVD, nou, daar gaan we sowieso niet aan meewerken. Tegelijkertijd neem ik de stoere taal van Yesilgöz en Timmermans dat ze liever niet met elkaar willen samenwerken met een korrel zout. De vorige keer dat beide partijen zich zo opstelden, eindigden we met Rutte en Timmermans in één kabinet.""

12:57

PBL: plannen van vijf partijen niet voldoende voor klimaatneutraal Nederland

De plannen van vijf partijen zijn waarschijnlijk niet voldoende voor een klimaatneutraal Nederland. Dat zegt het Planbureau voor de Leefomgeving, dat ook partijprogramma's heeft geanalyseerd. Het gaat alleen om de programma's van VVD, D66, ChristenUnie, GroenLinks-PvdA en Volt. Programma's van andere partijen zijn niet geanalyseerd.

Op het eerste gezicht liggen de ambities van de partijen op het gebied van leefomgeving dicht bij elkaar, vindt het PBL. Maar ze maken wel fundamenteel andere keuzes om de doelen te halen. Zo verschilt het tempo waarin ze de uitstoot van stikstof en broeikasgassen uit de landbouw willen terugdringen.

Eerder vanochtend kwam het Centraal Planbureau met de doorrekening van de programma's van acht partijen. Er zijn volgens het CPB grote verschillen in de keuzes die partijen maken:

12:11

Beluister het radio-interview met Baudet vanmorgen 

Lijsttrekker Thierry Baudet van Forum voor Democratie zei in het gesprek dat hij vanochtend had op NPO Radio 1 onder meer bewondering te hebben voor Sylvana Simons, die inmiddels het lijsttrekkerschap voor BIJ1 heeft overgedragen aan Edson Olf. Aan het einde van elk gesprek mogen de lijsttrekkers een kaart trekken uit een bak met daarop een vraag. Baudet trok een kaart met de vraag: voor welke collega-lijsttrekker maakt u een diepe buiging?

""Ze is natuurlijk niet meer lijsttrekker, maar Sylvana Simons was iemand in de Tweede Kamer die inhoudelijk goed voorbereid was. Ze speechte goed en ze wist wat ze aan het doen was. Dat vind ik bewonderenswaardig vanuit haar perspectief bezien.""

Luister of kijk het hele gesprek met Baudet terug op de site van NPO Radio 1.

10:59

BBB komt 'binnenkort' met eigen doorrekening programma

De BBB is een van de partijen die het verkiezingsprogramma niet heeft laten doorrekenen door het Centraal Planbureau. In plaats daarvan komt de partij met een eigen doorrekening. Wanneer is nog niet helemaal duidelijk, zegt BBB-leider Van der Plas tegen RTL Nieuws. Maar ze denkt dat het deze week wordt.

De BBB komt met een eigen doorrekening, omdat de partij wil laten zien wat plannen op de lange termijn opleveren, zegt Van der Plas. ""Zij rekenen het wel door tot een jaar of vier, maar niet wat het oplevert voor de langere termijn, 10 tot 20 jaar, en dat is wat we in Nederland moeten doen. We moeten beleid gaan maken voor de langere termijn.""

Bij de presentatie van het verkiezingsprogramma zei Van der Plas dat het programma een ""wensenlijstje"" is van wat de BBB graag zou willen, en dat ze er al bewust voor had gekozen om het niet te laten doorrekenen door het CPB op betaalbaarheid.

10:46

Timmermans: ik word alleen premier of fractievoorzitter, geen minister 

GroenLinks-PvdA-lijsttrekker Frans Timmermans wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij in het interviewprogramma Van Torentje naar Torentje van dagblad Tubantia en de Universiteit Twente. Iets anders zit er wat hem betreft niet in.

Timmermans zei dat minister van Buitenlandse Zaken de mooiste baan was die hij heeft gehad, maar hij heeft nu andere ambities en wil dus ook geen vicepremier worden (dat is altijd een minister van een andere politieke kleur dan de premier).

Hij zei verder dat hij is geschrokken van de mogelijkheid voor een minderheidskabinet over rechts, die Pieter Omtzigt (NSC) maandag in het programma van Tubantia en de Universiteit Twente noemde. Daaraan zouden dan NSC, VVD, BBB, CDA, SGP en JA21 kunnen meedoen.

""Dat lijstje, daar schrik ik van"", aldus Timmermans, en dan met name dat de SGP erin genoemd wordt. ""Want met alle respect, ik wil niet dat mijn dochters de strijd van mijn moeder moeten overdoen.""

10:30

Duidelijke verschillen tussen partijen, blijkt uit doorrekening CPB

Er zijn op veel vlakken duidelijke en soms zelfs forse verschillen in de financieel-economische keuzes van de partijen. Dat blijkt uit de doorrekening die het Centraal Planbureau heeft gemaakt van acht verkiezingsprogramma's.

Alle partijen die hun programma hebben laten doorrekenen verhogen volgens het CPB de lasten. Maar de verschillen zijn groot als wordt ingezoomd wie de lasten betaalt. 

Lees hier meer over de doorrekening van het CPB:

09:15

Terugkijken: Baudet (FvD) geeft antwoord op jullie vragen 

Vanuit Den Haag stelde politiek verslaggever Albert Bos vragen aan FvD-lijsttrekker Thierry Baudet, die via de Instagram-pagina van de NOS zijn gesteld. Bekijk hier de uitzending terug: 

Morgen is Mirjam Bikker van de ChristenUnie te gast. Vanaf 17.00 uur kun je je vragen insturen via @NOS op Instagram. De antwoorden zie je dan rond 09.15 uur terug in de live-uitzending op NOS.nl, de NOS app en op YouTube.

09:00

Baudet (FvD) over vrijheid en zijn bewondering voor Poetin 

Lijsttrekker Thierry Baudet van Forum voor Democratie is te gast in het NOS Radio 1 Journaal. Hij krijgt eerst een vraag over de schorsing van een week die de integriteitscommissie van de Tweede Kamer wil. Hij zegt dat hij niet van plan is zich nu wel te gaan houden aan de regels. ""Wij zijn principieel tegen het geven van verantwoording aan andere Kamerleden."" Hij benadrukt meerdere keren in het gesprek dat hij die Kamerleden niet als collega's ziet, maar als ""ambtsgenoten"".

Verder gaat hij onder meer in op een belangrijk verkiezingsthema voor zijn partij: vrijheid. Dat woord komt zeker twintig keer voor in het verkiezingsprogramma. Voor Baudet houdt dit in dat de overheid minder greep krijgt op het leven van burgers. Hij vindt dat er sprake is van censuur en dat er veel belasting moet worden betaald. ""Wij willen dat er veel meer ruimte komt voor het individu, dat je harder mag rijden op de snelweg. Wij willen minder regels."" Hij richt zich daarbij op de ""middenklasse, de gewone Nederlander"".

Het gaat in het gesprek uitgebreid over Rusland en Baudets bewondering voor president Poetin. Dat hij hem een ""held"" heeft genoemd ""is een beetje spreektaal natuurlijk"", zegt hij. Maar hij vindt het wel heel goed dat Poetin zich bijvoorbeeld tegen ""lhbti-propaganda"" en het World Economic Forum (WEF) uitspreekt.

Dat hij ten aanzien van Oekraïne ""één op één het standpunt van het Kremlin"" verwoordt, zoals politiek verslaggever Wilco Boom hem voor de voeten gooit, vindt Baudet geen punt. In zijn ogen is Rusland, dat in februari 2022 van meerdere kanten Oekraïne binnenviel, nooit van plan geweest om Oekraïne in te lijven. Hij denkt wel dat de Amerikanen de Russische staat ten val willen brengen.

07:20

Podcast De Campagne Stemming over wrevel op links en debatafzeggingen

In de dagelijkse podcast De Campagne Stemming staan Xander van der Wulp en Joost Vullings onder meer stil bij de verschillen tussen de SP en GroenLinks/PvdA. Ze verbazen zich erover dat Lilian Marijnissen haar collega Frans Timmermans nog nooit heeft gesproken en concluderen dat er kennelijk, hoewel Timmermans het heeft over een uitgestoken hand, toch ""wat wrevel"" tussen de twee linkse partijen bestaat.

Verder gaat het over de afzegging van Frans Timmermans (GroenLinks/PvdA) en Pieter Omtzigt (NSC) voor het RTL Verkiezingsdebat van aanstaande zondag. Ze lijken niet meer te durven, zeggen Van der Wulp en Vullings. Dat biedt dan wel de kans aan Esther Ouwehand (Partij voor de Dieren) en Lilian Marijnissen (SP).

Henri Bontenbal valt nog steeds buiten de boot, maar die zit hoe dan ook lekker in de wedstrijd, zien de podcasters van de NOS en EenVandaag. Bij Tubantia durfde hij gisteren zelfs te voorspellen dat zijn CDA opnieuw 15 zetels kan gaan halen.

Verder kijken Van der Wulp en Vullings uit naar de presentatie van de doorrekening van de partijprogramma's door het CPB om 10.30 uur. Zij zijn vóór die doorrekening, want die geeft toch meer inzicht in wat partijen willen. Je ziet niet alleen dat partijen bijvoorbeeld beter onderwijs willen, maar ook hoeveel ze daar dan voor over hebben, zegt Vullings.

07:18

CPB komt om 10.30 uur met de doorrekeningen van de verkiezingsprogramma's

Het Centraal Planbureau (CPB) komt dadelijk met de traditionele doorrekening van de verkiezingsprogramma's. Maar daar zitten niet de plannen bij van twee partijen die hoog staan in de peilingen. NSC van Pieter Omtzigt en BBB van Caroline van der Plas hebben hun voorstellen niet laten doorrekenen. Hetzelfde geldt voor de SP, PVV, Partij voor de Dieren, Denk en Forum voor Democratie.

Ze hebben kritiek op de manier waarop de rekenmeesters van het CPB hun werk doen. Die kritiek is er al veel langer, maar nog nooit was het aantal weigeraars zo groot. Daarmee geeft de doorrekening deze keer dus lang geen volledig beeld.

Lees hier verder:

07:12

FvD-leider Baudet, te gast bij Radio 1 Journaal, vindt schorsing ""hoogst opmerkelijk""

Een onderwerp dat ongetwijfeld aan de orde komt in het gesprek met Thierry Baudet in het NOS Radio 1 Journaal is het voorstel van de integriteitscommissie van de Tweede Kamer om drie Kamerleden van Forum voor Democratie te schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

Dat is de conclusie van het College van onderzoek Integriteit van de Tweede Kamer. Daarin zitten drie onafhankelijke deskundigen, geen Kamerleden.

FvD vindt de timing, twee weken voor de Tweede Kamerverkiezingen, ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FvD-kandidaten geen spreekrecht zullen hebben na de verkiezingen"", zo staat in een mail aan alle leden.

07:10

Thierry Baudet te gast in het NOS Radio 1 journaal. Waar staan hij en zijn partij voor? 

Forum voor Democratie (FvD) werd in 2015 opgericht als politieke denktank door Thierry Baudet en Henk Otten. Zij waren fel tegenstander van het associatieverdrag met Oekraïne, waarover in 2016 een referendum werd gehouden. Voor de verkiezingen van 2017 werd FvD een politieke partij, die twee zetels in de Tweede Kamer veroverde. Partijleider Baudet sprak een grote groep mensen aan die partijen als VVD en PVV niet conservatief-rechts genoeg vonden.

De partij groeide razendsnel, zowel in de provincie als in Eerste en Tweede Kamer. Maar door ruzies over omstreden uitlatingen, de steeds rechtsere koers en bijvoorbeeld de coronastandpunten zijn er inmiddels veel afsplitsingen. Belangrijkste verkiezingsthema's voor FvD zijn: invoering van een bindend referendum, vertrek uit de EU, een asiel- en naturalisatiestop en een einde aan de ""klimaathysterie"" en de ""krankzinnige woke-agenda"".

Thierry Baudet (40) werd in Heemstede geboren en ging in Haarlem naar school. Hij studeerde geschiedenis en rechten en werd docent aan de Universiteit Leiden. In de jaren daarna werd Baudet steeds meer een publiek figuur van rechts-conservatieve signatuur. Hij had een column in NRC, schreef boeken en maakte programma's. In 2015 richtte Baudet Forum voor Democratie op, waarmee hij twee jaar later in de Tweede Kamer kwam.

Sinds die tijd zijn de partijleider en zijn partij met regelmaat onderwerp van controverse, onder meer toen Baudet het coronabeleid met de Holocaust vergeleek en toen hij zei dat de wereld wordt geregeerd door reptielachtigen. Ook zijn pro-Russische opstelling doet regelmatig de wenkbrauwen fronsen. Zelf noemt Baudet de invoering van een referendum het belangrijkste standpunt van zijn partij.

07:05

Onderwijs belangrijk thema voor Volt, wel vragen over uitvoerbaarheid

Lijsttrekker Laurens Dassen van Volt was gisteravond te gast bij Nieuwsuur. Het programma legde de onderwijsplannen van deze partij voor aan leraren. De partij wil onder meer uitbreidingen van het lespakket, gratis maaltijden op school en meer aandacht voor het mentale welzijn van leerlingen.

Het thema onderwijs is verweven door het verkiezingsprogramma van Volt. Dat is niet voor niks, zegt lijsttrekker Laurens Dassen, want ""het onderwijs is de plek waar leerlingen zichzelf ontwikkelen en hun toekomst vormgeven"".

In het programma stelt Volt onder andere vijftien uitbreidingen van het lespakket en geheel nieuwe vakken voor in het primair en voortgezet onderwijs. Zo wil de partij dat er lessen komen over Europees burgerschap, over kunstmatige intelligentie en er moet een lesprogramma over ADHD en autisme komen.

Onderwijsbonden en docenten zijn kritisch. Zij vragen zich af hoe Volt dit wil betalen en uitvoeren.

Lees hier meer:

07:02

Samenvatting van de dag van gisteren

Steeds minder partijen laten hun verkiezingsprogramma doorrekenen. 

Frans Timmermans (GroenLinks/PvdA) en Pieter Omtzigt (NSC) doen zondag niet mee aan het tweede RTL verkiezingsdebat. Van Timmermans is de 'agenda te vol' en voor Omtzigt past het 'format minder'. Andere lijsttrekkers reageerden teleurgesteld. Yesilgöz (VVD), Wilders (PVV), Van der Plas (BBB), Ouwehand (PvdD), Jetten (D66) en Marijnissen (SP) gaan wel met elkaar in debat.

CDA-lijsttrekker Bontenbal hoopt op een grote verrassing bij de verkiezingen van 22 november. Zijn partij wordt in de meest recente Peilingwijzer geschat op 3 tot 5 zetels.

Maar hij verwacht er zelf 15, zegt hij in de serie Van Torentje naar Torentje van Tubantia en de Universiteit Twente.

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791416,Spaanse premier krijgt steun Catalaanse separatisten in ruil voor amnestie,NOS.nl,2023-11-09,"De Spaanse premier Pedro Sánchez kan zo goed als zeker aan zijn derde termijn beginnen. Zijn socialistische PSOE heeft een omstreden deal gesloten met de Catalaanse separatistische partij Junts per Catalunya over samenwerking in een nieuwe coalitie. De overeenkomst leidde afgelopen week tot protesten in Spaanse steden.

De leider van de Catalaanse partij, Carles Puigdemont, heeft in ruil voor de steun amnestie geëist voor hemzelf en andere separatisten. Zij worden in Spanje vervolgd voor hun rol bij het illegale referendum in 2017 over de onafhankelijkheid van Catalonië. Een aantal van hen is al veroordeeld.

De secretaris van de PSOE spreekt in een toelichting op de deal van een ""historische mogelijkheid om een einde te maken aan een conflict dat alleen door de politiek is op te lossen"". Hij zei er wel bij dat een nieuw Catalaans onafhankelijkheidsreferendum voor de sociaaldemocraten ""een rode lijn"" is.

De onderhandelingen over de nieuwe regering werden onder meer gevoerd in Brussel, de verblijfplaats van Puigdemont. Hij vluchtte daar na het illegale referendum naartoe om aan vervolging in Spanje te ontkomen.

Te weinig zetels

In Spanje moest een nieuwe regering worden gevormd na de verkiezingen van afgelopen zomer, die door Sánchez werden verloren. De rechts-conservatieve Partido Popular kwam als winnaar uit de bus, maar het lukte die partij niet om een coalitie te smeden. Daardoor kwam de bal bij Sánchez te liggen.

Zijn partij sloot eind oktober al een overeenkomst met het linkse Sumar, maar daarmee had Sánchez nog niet voldoende zetels. Hij moest daarom aankloppen bij de Junts en een andere Catalaanse partij, de Esquerra Republicana de Catalunya (ERC), met respectievelijk zeven en zes zetels.

De ERC ging vorige week al akkoord, met de PSOE duurde het langer om tot een overeenkomst te komen. Vanochtend was er witte rook, waardoor Sánchez naar verwachting volgende week zijn nieuwe regering kan presenteren.

""Het akkoord dat er nu ligt is zeer omstreden in Spanje. Een groot deel van de Spanjaarden is dan ook woedend dat het er uiteindelijk is gekomen. De rechtse Partido Popular, die eigenlijk de meeste stemmen kreeg tijdens de verkiezingen, spreekt zich vanaf het begin van de onderhandelingen al fel uit tegen de amnestie voor de Catalaanse separatisten. Volgens hen laat het zien dat Sánchez er alles voor over heeft om aan de macht te blijven.

PP-politicus Díaz Ayuso, de president van de regio Madrid, zei vandaag dat dit het begin is van een dictatuur, die er via de achterdeur is ingeslopen. De rechtse oppositie zal alles uit de kast halen om de vorming van deze nieuwe coalitie tegen te gaan. Maar of ze daar nog verandering in kunnen brengen, is de vraag.

Er stonden voor de komende dagen al wat demonstraties tegen de amnestie gepland. De kans is groot dat die door het tekenen van de afspraken vandaag erg groot gaan worden. Afgelopen weken liepen vooral de demonstraties van het extreemrechtse VOX uit op rellen.""",2023-01-01,2023-11-01,2023-11-06
42791422,"Politieke plannen over rekeningrijden verschillen sterk, vragen over uitvoerbaarheid",NOS.nl,2023-11-09,"Charlotte Klein

redacteur Economie

Charlotte Klein

redacteur Economie

Rekeningrijden, betalen naar gebruik, spitsheffing: het zijn verschillende termen van politieke partijen voor een kilometerheffing voor de auto. Het inmiddels demissionaire kabinet was het er in het coalitieakkoord eindelijk over eens: vanaf 2030 zou er een vorm van rekeningrijden komen. Maar het plan werd bij de val van het kabinet controversieel verklaard. De nieuwe partijplannen liggen wederom ver uit elkaar, en dus valt ook op dit thema wat te kiezen.

De meeste voorstanders zijn partijen aan linkerzijde, de meeste tegenstanders rechts - al zijn er ook uitzonderingen zoals de VVD, SP en Bij1. Wat willen de partijen en zijn hun plannen haalbaar?

Rekeningrijden, ook bekend onder de minder politiek beladen naam 'betalen naar gebruik', wordt al decennia gezien als een oplossing voor files en uitstoot. Zowel de files als de uitstoot van mobiliteit zijn toegenomen in Nederland. Ook blijkt uit ANWB-onderzoek dat bijna 70 procent van de Nederlanders betalen naar gebruik eerlijker vindt dan betalen naar bezit.

De Mobiliteitsalliantie, een samenwerkingsverband van 25 mobiliteitspartijen als de ANWB, Bovag en verschillende ov-partijen, vindt het jammer dat betalen naar gebruik weer ter discussie staat. De alliantie is al langer voorstander van betalen naar gebruik om Nederland ""bereikbaar en schoon te houden"".

Hoe werkt het?

Het idee is simpel: wie meer kilometers rijdt, moet meer betalen. In ruil voor deze kilometerbelasting zou de huidige motorrijtuigenbelasten komen te vervallen. Verder betalen autobezitters voor aanschafsbelasting (bpm) en brandstof (accijns).

De uitvoering is ingewikkelder, want wat telt mee en hoe wordt dat geregistreerd? Ideeën lopen uiteen van kastjes in de auto tot het doorgeven van de kilometerstand bij de apk.

De partijen voor een kilometerheffing zoeken hun argumenten veelal in klimaat en files. D66: ""Wat je betaalt hangt af van de hoeveelheid CO2-uitstoot, het moment op de dag waarop je rijdt en de regio waar je bent. Gebieden waar mensen bijvoorbeeld afhankelijker zijn van een auto krijgen een korting. Zo verminderen we file en zorgen we voor schonere lucht.""

GroenLinks-PvdA wil dat ""de vervuiler betaalt"", de Partij voor de Dieren wil sowieso minder autoverkeer. Ook ChristenUnie en Volt pleiten voor een kilometerprijs gedifferentieerd naar milieukenmerken, tijd en plaats.

De partijen zeggen dat de privacy gewaarborgd moet zijn: het moet niet zo zijn dat van alle auto's bekend wordt waar ze wanneer gereden hebben. Hoe al deze zaken gecontroleerd worden, terwijl tegelijkertijd de privacy gewaarborgd blijft, is niet helemaal duidelijk.

De SGP noemt het vooral een oplossing voor dichtslibbende Nederlandse wegen. Ook de VVD is voorstander, maar verzet zich tegen een spitsheffing. ""Het tarief is niet gebonden aan de tijd en de plek waar je de auto gebruikt.""

""Het rekeningrijden is ooit bedacht om de files aan te pakken: rijden in de spits zou duurder worden. Daar is inmiddels geen meerderheid meer voor. Maar ook al zie je dat niet in de partijprogramma's: de werkelijke discussie gaat allang niet meer over het terugdringen van files of CO2-uistoot.

Het gaat nu vooral om de afname van de opbrengsten van benzineaccijnzen: meer dan de helft van de benzineprijs bestaat uit accijns en btw. Het kabinet loopt op termijn vele miljarden mis als steeds meer mensen elektrisch gaan rijden. Een vorm van betalen naar gebruik is eigenlijk de enige manier om dat te compenseren. Het is dus nauwelijks realistisch dat zoveel partijen nu tegen rekeningrijden zijn. Óf partijen moeten dat geld ergens anders vandaan halen. Maar een belastinggat van bijna 7 miljard is groot. Dat heb je niet zomaar gevuld.""

Dat laatste is precies het argument waar tegenstanders mee schermen. CDA, BBB en NSC richten zich expliciet op de kiezer in de regio. ""Wie op het platteland woont heeft minder alternatieven voor de auto dan iemand in de stad. We zijn daarom tegen"", zegt het CDA. De partij is de enige van de huidige coalitie die zich weer tegen de plannen keert.

Bij1 richt zich in hun programma op mensen met een beperking, voor wie een auto noodzakelijk is. Daarbij vindt de partij dat de kosten van klimaatverandering niet bij de burger moeten komen te liggen. De SP vindt ""mensen op hoge kosten jagen niet sociaal"".

Denk profileert zich als dé autopartij. ""Denk wil geen rekeningrijden, in welke vorm dan ook."" Ook PVV, JA21 en Forum voor Democratie zijn faliekant tegen. ""We betalen immers al per gereden kilometer via de torenhoge accijnzen en de btw op brandstoffen"", aldus JA21.

Wat partijen daarbij niet meenemen, is het belastinggat dat er dreigt te ontstaan nu steeds meer auto's elektrisch rijden (inmiddels ruim 7 procent van het wagenpark), waardoor de inkomsten van de accijnzen op brandstof steeds meer afnemen. Vorig jaar inde de overheid bijna 7 miljard euro aan deze belasting. Daarbovenop pleiten veel partijen voor een vermindering van brandstofaccijnzen, wat nog minder inkomsten zal betekenen.",2023-01-01,2023-11-01,2023-11-06
42791453,In gesprek met CDA-lijsttrekker Henri Bontenbal,NOS.nl,2023-11-08,"Vanavond staat de hele uitzending in het teken van het CDA, dat probeert op te krabbelen na tegenvallende verkiezingsuitslagen maar veel last heeft van concurrenten BBB en NSC. Lijsttrekker Henri Bontenbal is te gast.",2023-01-01,2023-11-01,2023-11-06
42791542,West Betuwe mag stemmen tellen niet uitstellen • Kijk terug: Q&A met Esther Ouwehand (PvdD),NOS.nl,2023-11-17,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

13:05

West Betuwe (en anderen gemeenten) mogen stemmen tellen niet uitstellen 

West Betuwe mag de stemmen niet pas de dag na de verkiezingen gaan tellen. Zowel de Kiesraad als demissionair minister De Jonge (Binnenlandse Zaken) hebben laten weten dat dat niet kan en daarop heeft de gemeente het plan ingetrokken.

Bij de Provinciale Statenverkiezingen in maart verliep het tellen in veel gemeenten, waaronder West Betuwe moeizaam. Vrijwilligers waren tot diep in de nacht aan het tellen. Het ministerie van Binnenlandse Zaken stuurde rond 02.30 uur een mail dat ze tijdelijk konden stoppen.

Maar om de tellingen helemaal naar de volgende dag te verplaatsen, gaat te ver. Minister De Jonge: ""Nee, dat kan niet, ook niet in de toekomst. Omdat je natuurlijk dezelfde avond een uitslag wilt."" Dat betekent dat in elk geval het aantal stemmen op een lijst (een partij) woensdagavond moet worden geteld.

11:42

In de herhaling: wie zijn de lijsttrekkers? 

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

11:03

Kijk terug: Q&A met Esther Ouwehand (PvdD)

Partij voor de Dieren-leider Esther Ouwehand beantwoordde vragen die gesteld werden op Instagram. Kijk het gesprek hier terug:

10:01

Van der Plas (BBB): 'Boeren kijken met angst en beven naar Pieter'

Hoewel BBB-lijsttrekker Van der Plas een coalitie met Nieuw Sociaal Contract (NSC) mogelijk acht, heeft die partij ook standpunten waar zij over twijfelt. ""Ik zie ook dingen in de programma's staan waarvan ik denk: tja, ik weet 't niet helemaal"", zegt ze bij NU.nl .

Zo is NSC voor een krimp van de intensieve varkenshouderij, en wil de partij toe naar grondgebonden melkveehouderij. Dat baart boeren zorgen, stelt Van der Plas. ""Veel boeren willen door. Die kijken ook wel een beetje met angst en beven naar Pieter. Als hij met GL-PvdA gaat, wat gaat er dan gebeuren?""

Bovendien zijn de plannen volgens Van der Plas ""wel heel erg kort door de bocht"". ""Het kost 20.000 banen en 1,7 miljard euro. Ik wil van Pieter weten hoe hij het voor zich ziet. Of hij niet nu ook weer wat olie op het vuur gooit terwijl boeren nog steeds snakken naar een toekomstperspectief.""

09:30

Ouwehand: niet 'terugonderhandelen' met de natuur

""Je kunt niet terugonderhandelen met de natuur."" Dat zei Partij voor de Dieren-lijsttrekker Ouwehand in het NOS Radio 1 Journaal, waar ze vanmorgen te gast was. Volgens haar geven veel partijen een beetje toe met uitspraken dat het belangrijk is om de natuur te redden, maar krabbelen ze terug als puntje bij paaltje komt: ""Er is geen enkele partij die zo vasthoudt aan het beschermen van de natuur.""

Ouwehand herhaalde dat door het aantal dieren in Nederland grote problemen ontstaan voor bodem en water en ook voor de boeren zelf. Ze wil de veestapel met 75 procent terugbrengen, maar benadrukt ook dat boeren perspectief moet worden geboden. Die moeten worden geholpen bij de omschakeling naar een gezonde landbouw en ze moeten ""financieel niet kopje onder gaan"". Volgens haar is daar genoeg geld voor: ""De veevoederindustrie staat in de Quote 500; de Rabobank heeft heel veel verdiend aan leningen waar boeren niks mee opschoten. Die moet dat gewoon kwijtschelden.""

Ouwehand noemde het verder dringend noodzakelijk dat we veel minder vlees en zuivel gaan eten: ""Dat verhaal is nooit verteld. Politici zijn bang dat De Telegraaf dan met een voorpagina komt met een huilende man die zegt: 'Den Haag pakt mijn vlees af'."" Volgens haar gaat het er niet zozeer om dat boeren moeten stoppen, maar is er juist behoefte aan meer boeren. ""Op heel veel plekken is veel mogelijk.""

De PvdD-lijsttrekker zei verder dat je het beste kunt omschakelen naar een plantaardiger leefwijze. Dat is volgens haar ook in het belang van de boeren zelf.

In het gesprek ging het ook over de interne strubbelingen in de Partij voor de Dieren eerder dit jaar, die Ouwehand bijna het lijsttrekkerschap kostten. Ze benadrukte dat leden haar steunen in de koers om de partij door te ontwikkelen. ""Het is in alle openbaarheid uiteindelijk beslecht en het gaat in de campagne heel goed. Er kwamen allerlei akelige dingen in de media en je weet dat kiezers daar niet van houden. Maar we staan weer op winst in de peilingen.""

Het gesprek met Ouwehand is terug te luisteren en te kijken via de site van NPO Radio 1 .

Maandag is er weer een lijsttrekker in het NOS Radio 1 Journaal. Dan is GroenLinks-PvdA-voorman Timmermans te gast.

08:00

De Campagne Stemming over partijen die al formeren

De dagelijkse podcast De Campagne Stemming gaat vandaag onder meer over het SBS-debat van gisteravond en over partijen die al lijken te zijn begonnen met formeren. Politiek verslaggevers Xander van der Wulp en Joost Vullings hebben het daarbij ook over de uitspraak van NSC-leider Omtzigt dat GroenLinks-PvdA een heel moeilijke partner wordt om mee te regeren. GroenLinks-PvdA-lijsttrekker Timmermans waarschuwt juist voor een ""knetterrechts kabinet"".

Verder komt aan de orde of er een minderheidskabinet in het verschiet ligt. En het gaat er ook nog even over of de koning terug moet in de formatie (een wens van 50Plus).

07:53

Analyse: NSC heeft minste kandidaten met politieke ervaring

Van de kanshebbers bij de verkiezingen is Nieuw Sociaal Contract (NSC) de partij met de minste kandidaten met politieke ervaring. Dat blijkt uit een analyse van persbureau ANP. Hierbij werden de partijen NSC, VVD, GroenLinks-PvdA, PVV en BBB vergeleken.

Van de 28 NSC-kandidaten die volgens de peilingen kans maken op een zetel, is de helft eerder actief geweest in de landelijke of regionale politiek. Bij andere partijen die hoog staan in de peilingen, is dat 73 tot 97 procent.

Bij de BBB hebben acht van de elf hooggeplaatste kandidaten op de lijst ervaring in de lokale of regionale politiek. Bij VVD, PVV en GroenLinks-PvdA hebben bijna alle kandidaten die kans maken op een zetel politieke ervaring.

Wat betreft landelijke politieke ervaring scoort de PVV opvallend hoog. 76 procent van de kandidaten die volgens de peilingen verkiesbaar zijn, heeft ervaring in de Eerste of Tweede Kamer. Hierna volgen de VVD (73 procent) en GroenLinks-PvdA (60 procent), BBB (36 procent) en NSC (18 procent).

07:05

CBS: meer dan de helft van alle kiesgerechtigden 50 jaar of ouder 

Meer dan de helft (54 procent) van de 13,3 miljoen kiesgerechtigden in Nederland is 50 jaar of ouder, meldt het Centraal Bureau voor de Statistiek (CBS) op basis van bevolkingscijfers van 1 oktober. Een kwart van de mensen die mogen stemmen is jonger dan 35 jaar.

Het CBS verwacht dat de populatie die woensdag mag stemmen nog iets zal veranderen ten opzichte van begin oktober. In die periode worden zo'n 22.000 jongeren 18 jaar oud en mogen zij voor het eerst stemmen. Ook verwacht het CBS dat er zo'n 24.000 mensen overlijden in dezelfde periode.

07:03

PvdD-lijsttrekker Ouwehand in NOS Radio 1 Journaal, waar staan zij en haar partij voor?

Partij voor de Dieren-lijsttrekker Esther Ouwehand (47) groeide op in Katwijk. Na een (niet afgemaakte) studie beleid, communicatie en organisatie in Amsterdam en een baan bij een uitgeverij raakte ze in 2002 betrokken bij de Partij voor de Dieren. Sinds 2006 zit ze in de Tweede Kamer (twee keer onderbroken wegens ziekte). Sinds 2019 is ze fractievoorzitter.

Ouwehand staat bekend als gedreven en fel in het debat. Ze pleit voor radicale veranderingen in het klimaatbeleid en voor dierenrechten. Ze is veganist en sinds haar zestiende eet ze geen vlees meer nadat ze een reportage had gezien over dierentransporten.

Haar leiderschap stond onlangs plotseling ter discussie: het bestuur trok haar kandidatuur in vanwege mogelijke integriteitsschendingen. Op de achtergrond speelde een langslepende discussie over professionalisering van de partij. Een aangetreden nieuw bestuur en ook de overgrote meerderheid van de leden wilden wél door met Ouwehand.

De Partij voor de Dieren bestaat sinds 2002. Een van de uitgangspunten is dat er meer aandacht moet zijn voor het welzijn van dieren en dat het beleid milieuvriendelijker moet worden. Volgens de partij zijn radicale keuzes nodig en moeten we stoppen met ""oneindige economische groei"".

De eerste politiek leider Marianne Thieme eindigde Kamerdebatten steevast met: ""Voorts zijn wij van mening dat er een einde moet komen aan de bio-industrie."" De partij wil verder onder meer dat dierenrechten in de grondwet worden opgenomen en dat 'hobbyjacht' wordt verboden. De partij kwam in 2006 met twee zetels in de Tweede Kamer en groeide daarna naar de huidige zes.

07:02

Frans Timmermans (GroenLinks-PvdA) bij Nieuwsuur: hoofddoek bij politie toestaan

Bij Nieuwsuur kreeg Frans Timmermans (GL-PvdA) de vraag voorgelegd of politieagenten een hoofddoek of andere religieuze uitingen mogen dragen. De PvdA-voorgangers van Timmermans hadden het standpunt dat de politie neutraal moet zijn. Nu staat in het verkiezingsprogramma van GroenLinks-PvdA dat het wel mag. Wat is er veranderd, was de vraag.

""Dit is ons gezamenlijke standpunt geworden"", zei Timmermans. Hij noemt het standpunt een signaal. GL-PvdA wil hiermee meer ""moslima's"" bij de politie krijgen. Timmermans: ""We zijn een heel divers land en die diversiteit zal niet verdwijnen. De politie moet van en voor iedereen zijn. Er is een deel van de moslimbevolking die zich achtergesteld voelt. En als je dan ook nog zegt: 'je mag niet met een hoofddoek politieagent worden', dan help je dat proces niet.""

Van de andere partijen zijn VVD, PVV, NSC, BBB, CDA, SP, FvD, JA21, SGP, Volt en BVNL gezien hun verkiezingsprogramma's en stemgedrag tegen hoofddoekjes bij politieagenten die op straat hun werk doen.

Timmermans mocht, net als andere lijsttrekkers in eerdere uitzendingen, de partijen noemen waarmee hij een samenwerking wel ziet zitten. Hij noemde de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", zei hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zei hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

07:00

Welkom!

Wellkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791550,Jaar na belofte is nauwelijks met industrie gesproken over stikstofuitstoot,NOS.nl,2023-11-17,"Thomas Spekschoor

verslaggever

Thomas Spekschoor

verslaggever

Nog geen enkel bedrijf heeft harde afspraken gemaakt met het ministerie van Economische Zaken om de stikstofuitstoot te beperken. Dat blijkt uit een rondgang van de NOS. In november vorig jaar kondigde het kabinet aan dat niet alleen met boeren, maar ook met industriële piekbelasters zou worden gesproken over het beperken van hun stikstofuitstoot.

Oorspronkelijk schatte het ministerie dat het om zo'n 50 à 60 bedrijven zou gaan. Later bleken er in de top 3000 van grootste stikstofbelasters slechts 24 industriële bedrijven te staan. Het gaat om bekende bedrijven zoals Tata Steel in IJmuiden, BP Rotterdam en twee energiecentrales van Vattenfall, maar ook om papierfabrieken, glasbedrijven en een steenfabriek.

Net voor de zomer bevestigde demissionair minister Van der Wal nog eens dat de stikstofrekening niet alleen bij boeren zou worden neergelegd. ""Mijn collega van Economische Zaken is met 28 industriële piekbelasters gesprekken aan het voeren voor maatwerk"", vertelde zij de Kamer.

Nog geen concrete resultaten

De NOS vroeg de 24 industriële piekbelasters die in de top 3000 van piekbelasters staan (alle overige zijn boeren) of ze contact hebben gehad met het ministerie van Economische Zaken. De helft heeft nog helemaal niet met het ministerie gesproken, een aantal andere heeft alleen een kennismakingsgesprek gehad.

Het ministerie zelf zegt dat in eerste instantie alleen met de zeven grootste bedrijven inhoudelijk is gesproken. Dat zijn onder andere staalfabriek Tata Steel in IJmuiden, chemisch industrieterrein Chemelot in Geleen en isolatiefabrikant Rockwool in Roermond. Dat heeft dus nog niet tot concrete resultaten geleid. Met de rest van de bedrijven worden nu wel gesprekken gepland en er zijn volgens het ministerie ook al enkele gesprekken gevoerd.

Met één van die bedrijven ligt er wel een concrete afspraak om de stikstofuitstoot te verlagen, maar bij die afspraak was het ministerie niet betrokken. Cacaoproducent OFI in Koog aan de Zaan maakte de afspraak met milieugroepering MOB en de omgevingsdienst Noordzeekanaalgebied.

Daarnaast is gisteren een intentieverklaring getekend met BP om de CO2-uitstoot voor 2030 flink te verminderen, waarbij ook de stikstofuitstoot omlaag zal gaan. Die intentieverklaring moet nog wel worden omgezet in harde afspraken.

Druk vanuit de Tweede Kamer

De belofte van het kabinet om ook met de industrie over stikstofbeperkingen te spreken, kwam na druk vanuit de Tweede Kamer. Kamerleden spoorden ministers meermaals aan om niet alleen boeren te laten opdraaien voor de stikstofproblemen, maar ook afspraken te maken met de industrie.

Minister Van der Wal (VVD) voor Natuur en Stikstof schreef een jaar geleden in een Kamerbrief dat het kabinet zou gaan spreken met alle industriële piekbelasters. Met de bedrijven zou worden gesproken over technische ingrepen om de stikstofuitstoot te reduceren of over het aanscherpen van de vergunningen. Mocht dat na een jaar geen resultaat opleveren, dan zou het kabinet ""met pijn in het hart"" bedrijven verplichten om de stikstofuitstoot te verlagen.

Een jaar later is van die gesprekken dus weinig terechtgekomen. Het ministerie van Economische Zaken zegt nu dat gekozen is om te beginnen met de top 7 ""omdat daar de meeste winst te behalen is"". De andere bedrijven komen later aan de beurt. ""Niet alles kan tegelijk.""

Energiecentrales en afvalbedrijven

Wat het ingewikkeld maakt, is dat een deel van de overige zeventien bedrijven valt onder de verantwoordelijkheid van verschillende bewindspersonen. Zo is minister Jetten voor Klimaat en Energie verantwoordelijk voor vier energiecentrales. Zijn woordvoerder laat weten dat de energiesector al op allerlei manieren wordt vergroend, waardoor ook de stikstofuitstoot omlaaggaat. Daarom wordt er niet specifiek over verdere reductie van stikstofuitstoot gesproken.

Verder staan tussen de piekbelasters vier afvalverwerkers. Die vallen onder staatssecretaris Heijnen van Infrastructuur en Waterstaat. Ook met die bedrijven is nog niet gesproken over hun stikstofuitstoot, al benadrukt een woordvoerder dat er met hen is gepraat over de hoeveelheid afval die wordt verbrand. Als die hoeveelheid wordt verminderd, gaat zowel de uitstoot van CO2 als stikstof omlaag. Ook zal nog met de bedrijven worden gesproken over verduurzaming, ""waarbij stikstof ook wordt meegenomen"".

Afvalverbrander HVC in Alkmaar zegt tegen de NOS dat er wel degelijk mogelijkheden zijn om de stikstofuitstoot te reduceren, al zullen daardoor wel de kosten stijgen. ""Wij doen in de rookgasreiniging proeven met hoeveel we terug kunnen in stikstofuitstoot; wij denken met ongeveer 15 procent. Als dat technisch kan, zou dit voor het hele land moeten gaan gelden."" Daarover is dus nog niet met het ministerie gesproken.

Van de overige bedrijven zeggen er meer tegen de NOS dat hun stikstofuitstoot wel te beperken is. De Cosun Beet Company (voorheen de Suikerunie) zegt bijvoorbeeld: ""Door middel van innovatieve technieken zien wij mogelijkheden."" Ook zij wachten nog op een uitnodiging om die mogelijkheden te bespreken.

Papierfabriek Sappi in Maastricht zegt ook wel ideeën te hebben, maar wil ""eerst een gevoel krijgen hoe de overheid dit gaat insteken"". Een gesprek hierover is nog niet gepland.",2023-01-01,2023-11-01,2023-11-13
42791557,"Timmermans wil praten over macht schoolkoepels, ondanks dat er veel PvdA'ers in zitten",NOS.nl,2023-11-17,"In eerdere kabinetten werkte de PvdA mee aan de verzelfstandiging van publieke sectoren zoals het openbaar vervoer en de volkshuisvesting. Nu komt de partij in het gezamenlijke verkiezingsprogramma met GroenLinks terug op dat beleid: de overheid moet de regie weer pakken.

Het onderwijs laat de partij echter buiten schot, terwijl daar ook problemen spelen: een lerarentekort , kansenongelijkheid en zorgen over de basisvaardigheden van leerlingen. In Nieuwsuur zegt lijsttrekker Frans Timmermans toch over onderwijshervormingen in gesprek te willen gaan.

'Schoolbesturen maken er een zooitje van'

Veel leraren en onderwijsexperts verwijten schoolbesturen niet met goede oplossingen te zijn gekomen voor de problematiek. Deze besturen bepalen nu grotendeels hoe de 50 miljard euro die jaarlijks naar het onderwijs gaat wordt besteed. ""De overheid geeft schoolbesturen een zak met geld en zij maken er een zooitje van"", zegt geschiedenisleraar John Arts. ""De mensen die écht hart hebben voor het onderwijs hebben er geen zeggenschap over.""

Nieuwsuur

@Nieuwsuur

In het onderwijs zijn problemen. De overheid heeft maar weinig te zeggen en veel macht ligt bij schoolbesturen. GL-PvdA wilde daar de regie niet terugpakken, maar als een leraar Timmermans daar op aanspreekt in #Nieuwsuur zegt hij bereid te zijn dit te heroverwegen. https://t.co/iAaJUZ7qwy

23:32

16 november 2023

In een Ipsos-peiling in opdracht van Nieuwsuur zegt ook bijna driekwart van de potentiële GL-PvdA-achterban dat de overheid in het onderwijs de regie moet nemen. Maar het was PvdA-minister Jo Ritzen die aan de wieg stond van het huidige systeem en de partij heeft in latere kabinetten er niet aan willen tornen.

Nu zegt Timmermans met leraar Arts in gesprek te willen gaan over zijn klachten ""ook om de wijze waarop het onderwijs wordt bestuurd aan te pakken"". Dat kan gevolgen hebben voor de huidige bestuurders en toezichthouders in het onderwijs, onder wie verschillende oud-PvdA-politici. Maar dat het partijgenoten kan raken ""interesseert me echt helemaal niks"", zegt Timmermans.

Vleestaks- en hoofddoek-standpunten opgegeven

Op andere onderwerpen heeft Timmermans behoorlijk concessies moeten doen om met GroenLinks tot een gezamenlijk verkiezingsprogramma te komen. Zo was de PvdA eerder voor een gedeeltelijk boerkaverbod, mede omdat de boerka ""de mogelijkheid tot ontplooiing en participatie"" van vrouwen zou ontnemen. GroenLinks was tegen het verbod, en in het gezamenlijke programma staat nu dat GL-PvdA het verbod wil afschaffen.

Ook was de PvdA tegen het dragen van een hoofddoek door politieagenten. De partij vond een neutrale uitstraling van de politie belangrijker dan de vrije keuze om je religie te uiten.

GroenLinks hechtte wel meer waarde aan die vrijheid, en in de stemwijzer zegt GL-PvdA nu vóór de hoofddoek bij de politie te zijn. Timmermans: ""In bijvoorbeeld het Verenigd Koninkrijk en in Canada leidt dit tot geen enkel probleem voor de uitvoering van het politiewerk en de samenleving is er ook heel erg aan gewend.""

Zijn achterban staat er iets anders in. De helft van de potentiële GL-PvdA-kiezers zegt in de Ipsos-peiling dat agenten een neutraal uniform moeten dragen, zonder religieuze uitingen zoals een kruisje, keppeltje, of hoofddoek. 28 procent is het daarmee oneens.

Lagere belasting op groente en fruit

Dan is er nog een thema waarover het standpunt van GL-PvdA onbekend is: een extra belasting op vlees. GroenLinks was altijd voorstander van zo'n vleestaks als middel om de klimaat- en natuurschade van de vleesproductie door te berekenen en om dierenleed tegen te gaan. De PvdA was tegen om mensen met een lager inkomen niet op extra kosten te jagen.

""Daar zullen we het nog over moeten hebben"", zegt Timmermans. ""Ik denk dat je alles moet doen om te stimuleren dat mensen minder vlees eten. Maar ik denk dat je vooral de belasting moet verlagen op groente en fruit.""",2023-01-01,2023-11-01,2023-11-13
42791571,Wilders tegen Timmermans na vraag over armoede: 'U staat hier met wachtgeld',NOS.nl,2023-11-16,Bij het SBS-debat viel Wilders (PVV) Frans Timmermans aan op het feit dat hij wachtgeld ontvangt van de Europese Commissie.,2023-01-01,2023-11-01,2023-11-13
42791630,Deze (oud-)JA21'ers vinden de partij ondemocratisch,NOS.nl,2023-11-15,"Gert-Jan Ransijn was JA21-Statenlid in Flevoland, maar verliet de partij. Gijs van Dieren is nog wel lid, al wil ook hij dat de partij democratischer wordt.",2023-01-01,2023-11-01,2023-11-13
42791637,Raad Haaksbergen stemt voor nieuwe zoutwinning,NOS.nl,2023-11-15,"Rond het Twentse Haaksbergen kan binnenkort zout gewonnen worden. Na een politieke discussie die ruim een jaar duurde, heeft een meerderheid van de gemeenteraad vanavond voor de geplande zoutwinning door zoutproducent Nobian gestemd, meldt RTV Oost .

Nobian, voorheen Nouryon en daarvoor AkzoNobel, wint al decennia zout in Twente. In een gebied ten noorden van het dorp Haaksbergen wil het bedrijf acht nieuwe boorputten openen. Er is onrust onder inwoners vanwege overlast door de winning, maar vooral over wat er gaat gebeuren na de winning. Zo zijn er zorgen over bijvoorbeeld bodemdaling en trillingen onder de grond.

Lokale partij Nieuw Haaksbergen (NH), coalitiepartner CDA en oppositiepartij VVD hebben zich altijd fel verzet tegen de zoutwinning. Vanavond ging NH, tot onvrede van de andere twee partijen, toch overstag, meldt RTV Oost.

'Besluit tien jaar geleden al genomen'

De partij gaf vanavond aan dat weigeren niet langer een optie is . Dat er over die zoutwinning veel te doen is, realiseert NH-fractievoorzitter Wesley Uuldriks zich. ""Er staat immers veel op het spel"", zei hij. Zo gaf de fractievoorzitter aan dat de gemeenteraad tien jaar geleden al instemde met een bestemmingsplan, waarin de mogelijkheid tot zoutwinning is opgenomen.

Bovendien heeft Haaksbergen het chemiebedrijf sinds die tijd volgens Uuldriks geen strobreed in de weg gelegd bij het uitvoeren van proefboringen. ""Onze raad neemt vanavond dan wel een besluit, maar het besluit over zoutwinning is respectievelijk in 2013 en 2017 al genomen"", aldus de fractievoorzitter.

Onderste uit de kan

In de afgelopen tijd hebben Nobian en het ministerie van Economische Zaken enkele toezeggingen gedaan. Zo heeft het zoutbedrijf in aanloop naar vanavond aangekondigd om een garantiefonds op te richten om eventuele schades te bekostigen.

NH is van mening dat Haaksbergen daarmee het onderste uit de kan heeft gehaald in de onderhandelingen om de zoutwinning. Die mening is ook de PvdA toegedaan. De partij deelt de zorgen van omwonenden die vrezen voor bodemdaling en trillingen. Nu er een vangnet is om eventuele schades te voorkomen en te vergoeden, stemde de partij vanavond in met de zoutwinning. Ook D66 en Team DAP stemden voor.

Met het akkoord uit Haaksbergen kan staatssecretaris Hans Vijlbrief de vergunning voor de zoutwinning afgeven. Het is daarmee nog niet zeker of Nobian kan gaan boren. Er kan namelijk nog bezwaar worden aangetekend tegen die vergunning.",2023-01-01,2023-11-01,2023-11-13
42791671,Felle uithalen in het EenVandaag-debat,NOS.nl,2023-11-20,"De lijsttrekkers van de zes grootst gepeilde partijen nemen vandaag deel aan het verkiezingsdebat van EenVandaag. VVD, NSC, GL-PvdA, PVV, D66 en BBB gaan met elkaar in gesprek over onder meer migratie, klimaat en bestaanszekerheid.",2023-01-01,2023-11-01,2023-11-20
42791676,Lijsttrekkers zetten volle eindsprint in bij debat EenVandaag,NOS.nl,2023-11-20,"De tijd was kort en het aantal deelnemers groot. Bovendien gaan de stembureaus overmorgen al open en is er een nek-aan-nekrace gaande. Al die factoren leidden tot een EenVandaag-debat in de hoogste versnelling. Zes lijsttrekkers die met felle aanvallen op elkaar probeerden de vele zwevende kiezers nog in hun kamp te krijgen.

Bij het eerste thema, migratie, lag meteen al VVD-lijsttrekker Dilan Yesilgöz onder vuur. Zij wil het aantal asielzoekers dat naar Nederland komt ""fors naar beneden"" hebben, al noemde ze geen getal. De andere deelnemers verweten de VVD juist dat die partij de afgelopen jaren in het kabinet te weinig voor elkaar heeft gekregen.

""Er is geen asielcrisis, we hebben een VVD-crisis"", opende D66-leider Rob Jetten de aanval. ""Criminele asielzoekers gaan nog steeds niet terug naar eigen land en mensen leren de taal niet omdat ze te lang in de opvang zitten."" Hij verweet Yeşilgöz geen leiderschap te hebben getoond, toen het asieloverleg van het kabinet onder haar leiding voor de zomer klapte.

PVV-leider Geert Wilders, die vindt dat de asielinstroom ""gewoon even naar nul moet"", gaf grappend beiden gelijk. ""Het is een crisis, omdat de VVD D66-beleid uitvoerde.""

Volgens Yesilgöz was het juist D66 dat in de gevallen coalitie ""voortdurend de waarheid ontkende"" en niets wilde doen tegen de hoge instroom. ""Ga eens in Budel of Ter Apel kijken"", beet ze Jetten toe.

Bekijk hier de discussie:

Ook bij het onderwerp klimaat en stikstof liepen de gemoederen hoog op. GL-PvdA-lijsttrekker Frans Timmermans hield vol dat de ontwikkeling van de strijd tegen klimaatverandering op dit moment stil ligt. Jetten, tevens demissionair klimaatminister, vond dat ""volstrekte onzin en een beetje lachwekkend"".

Hij verwees naar een eerder debat tussen Timmermans en NSC-voorman Pieter Omtzigt, waarin Timmermans zei niet langer vast te houden aan het halen van de stikstofdoelen in 2030. ""We winnen de strijd niet als progressieve politici geen ruggengraat tonen"", sneerde Jetten.

Ook Wilders viel Timmermans aan, maar juist omdat de linkse voorman in zijn ogen veel te veel wil uitgeven aan klimaatmaatregelen. ""U spreekt geloof ik zeven talen, maar niet de taal van het volk"", meende Wilders. ""Dat volk wil gewoon de boodschappen kunnen betalen."" Hij ziet veel meer in maatregelen om ons aan te passen aan het veranderende klimaat, zoals hogere dijken. ""Dat is veel goedkoper.""

""U geeft kapitalen uit"", verweet Wilders Timmermans: 

Morgenavond is er nog het grote slotdebat tussen de lijsttrekkers bij de NOS. Woensdag om 07.30 gaan de stembureaus open.",2023-01-01,2023-11-01,2023-11-20
42791684,"D66-leider Jetten: 'We hebben geen asielcrisis, maar een VVD-crisis'",NOS.nl,2023-11-20,"Tijdens het EenVandaag Verkiezingsdebat viel D66-leider Rob Jetten de VVD aan op hun standpunt rondom asielopvang. Hij zei dat Nederland niet te maken heeft met een asielcrisis, ""maar met een VVD-crisis"".",2023-01-01,2023-11-01,2023-11-20
42791725,"Milei wint verkiezingen Argentinië, maar is afhankelijk van samenwerking",NOS.nl,2023-11-20,"Er waren twee verkiezingsrondes voor nodig, maar Argentinië koos gisteren een nieuwe president: de uiterst rechtse Javier Milei van de partij La Libertad Avanza. De 53-jarige econoom kwam tijdens de campagne met veel ingrijpende plannen en beloofde een 'kettingzaag' in de overheidsuitgaven te zetten, maar de vraag is hoe snel hij die plannen ten uitvoering kan brengen.

Het belangrijkste thema van de verkiezingen was de economie. Meer dan 40 procent van de Argentijnse bevolking leeft in armoede en de jaarlijkse inflatie is gestegen tot ruim 140 procent. Veel van de 45 miljoen inwoners van het Zuid-Amerikaanse land zijn diep ontevreden over het overheidsbeleid van de afgelopen jaren.

Amerikaanse dollar

Milei kwam tijdens zijn campagne met radicale plannen om de situatie in het land te verbeteren. Zo wil hij dat Argentinië de Amerikaanse dollar gaat gebruiken in plaats van de Argentijnse peso. Milei wil daarnaast flink snijden in de overheidsuitgaven en volledige ministeries opheffen, zoals die van Gezondheid en Onderwijs. Ook de Centrale Bank mag geen rol spelen in het Argentinië van Milei.

""Vandaag begint het einde van de neergang van Argentinië"", zei Milei in zijn overwinningstoespraak. Als Argentinië niet snel aan de slag gaat met structurele veranderingen, stevent het land af op ""de ergste crisis in de geschiedenis"", zei hij.

Ondanks zijn overwinning zal Milei moeten samenwerken met andere partijen. La Libertad Avanza heeft namelijk geen meerderheid in het Huis van Afgevaardigden en de Senaat, en moet dus steun zoeken bij andere partijen.

""Veel Argentijnen zullen snel resultaat willen zien van de beloftes van Milei, want de nood is hoog. Zijn radicale ideeën om de economie weer gezond te maken, zoals het invoeren van de dollar en de sluiting van de Centrale Ban, was voor veel Argentijnen een belangrijke reden om op Milei te stemmen.

Dat hij geen onderdeel is van het politieke establishment maar vooral een 'outsider' geeft veel Argentijnen ook vertrouwen, want de huidige politici vertrouwen ze niet meer. De vraag is alleen of Milei zijn plannen snel genoeg voor elkaar kan krijgen om de bevolking tevreden te stellen. Want daar zal politieke steun en ook tijd voor nodig zijn.""

Een maand geleden kwam er bij de presidentsverkiezingen geen duidelijke winnaar uit de bus. Daarom volgde gisteren een tweede ronde tussen de twee kandidaten die de vorige keer de meeste stemmen kregen: Sergio Massa en Javier Milei. Milei kreeg toen ongeveer 30 procent van de stemmen en Massa 36 procent.

In de laatste uitslag zijn de rollen omgedraaid. Milei kreeg nu 56 procent van de stemmen, waar Massa eindigde met 44 procent. Dat heeft vooral te maken met de partij die in de eerste ronde derde werd, de partij van de conservatieve Patricia Bullrich. In oktober kreeg haar partij ruim 27 procent van de stemmen. Ze mocht niet door naar de tweede ronde en riep haar achterban op om op Milei te stemmen.

Dat geeft Milei ook een mogelijkheid om aansluiting te zoeken en politieke steun te krijgen voor zijn plannen. Bullrich feliciteerde Milei met een ""historische overwinning"" op het platform X . ""Een nieuw Argentinië begint"", schreef Bullrich, die zijn ideeën ""helder"" noemde.

Grondwetswijziging

Ook met steun van andere politici is het de vraag of Milei zijn plannen na zijn aantreden op 10 december snel door zal kunnen voeren.

De hoofdrechter van het Argentijnse Hooggerechtshof waarschuwde twee maanden geleden dat het 'dollarisatieplan' van Milei ongrondwettelijk is, evenals het afschaffen van de Centrale Bank. Om de Argentijnse peso te vervangen door de Amerikaanse dollar is dus een grondwetswijziging nodig, wat doorgaans een lang proces is.

Milei beloofde tijdens zijn campagne met radicale vrijheid en verandering de situatie van Argentijnen te verbeteren. Maar er klinkt ook kritiek op de mogelijk gevolgen van zijn plannen.

Een groep van meer dan honderd internationaal vooraanstaande economen waarschuwde eerder deze maand in een gezamenlijke brief voor de gevolgen van de plannen van Milei. Zo schreven ze dat ""een grote verlaging van de overheidsuitgaven de reeds hoge niveaus van armoede en ongelijkheid zal verhogen en zou kunnen leiden tot aanzienlijk toegenomen sociale spanningen en conflicten"".",2023-01-01,2023-11-01,2023-11-20
42791741,De Verkiezingsdag: de peilingen,NOS.nl,2023-11-20,"Met nog twee dagen tot de verkiezingen, en vier partijen die kans maken om de grootste te worden, is de gespannen slotfase van de campagne begonnen. De Dag is deze dagen omgedoopt tot De Verkiezingsdag en elke dag spreken we met (ervarings)deskundigen over één factor van betekenis in aanloop naar die verkiezingen. Vandaag: de peilingen.

Partijen houden peilingen goed in de gaten en passen er ook hun verhaal op aan, bleek dit weekend maar weer eens toen uit een peiling bleek dat de PVV een grote opmars maakt. Kiezers baseren bovendien hun strategische keuzes op peilingen.

Dat peilingen zo'n grote invloed hebben voelt soms ongemakkelijk, zegt Peter Kanne van I&O-research in deze podcast. Ook de man achter de Peilingwijzer, Tom Louwerse, vindt dat. Beiden wijzen daarbij op de gedeelde verantwoordelijkheid van politici en ook journalisten die uitleg en duiding geven aan de peilingen. CDA-campagneleider Bart van den Brink vertelt, tot slot, over de druk van slechte peilingen op campagneteams - al kan het ook een voordeel zijn om de underdog te zijn.

Reageren? Mail dedag@nos.nl 

Deze aflevering van De Dag kun je hier beluisteren. Bevalt het? Vergeet je dan niet te abonneren.

Onze podcasts:

 De Dag : elke werkdag twintig minuten verdieping bij één onderwerp uit het nieuws.

 Met het Oog op Morgen : elke dag een overzicht van het nieuws, een blik in de ochtendkranten en het betere journalistieke interview.

 Het Beste uit het Oog : iedere zaterdag selecteert de redactie van Met het Oog op Morgen de mooiste gesprekken van de afgelopen week.

 De Stemming van Vullings en Van der Wulp : elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.

 Lang verhaal kort : elke werkdag rond vijven één onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen.",2023-01-01,2023-11-01,2023-11-20
42791760,Kleine politieke partijen op campagne,NOS.nl,2023-11-12,"Het is erop of eronder voor kleine partijen die nu in de Tweede Kamer zitten, of partijen die er even in zaten en weer terug hopen te komen, zoals 50Plus. Daarom wordt tijdens de campagne van alles uit de kast getrokken om kiezers hun kant op te krijgen.",2023-01-01,2023-11-01,2023-11-06
42791811,Vanavond op tv: Paniek rondom ziekenhuizen Gaza • Vrede mogelijk tussen Israël en Palestina? • Kleine politie partijen op campagne,NOS.nl,2023-11-12,"De laatste ontwikkelingen in de oorlog tussen Israël en Hamas

Terwijl de bombardementen op de Gazastrook doorgaan, en de ogen de afgelopen dagen vooral gericht zijn op het Al-Shifa-ziekenhuis in het Noorden van Gaza, wordt de roep om een staakt-het-vuren steeds groter.

Ook wordt de druk opgevoerd op Israël om gevechtspauzes in te lassen. Netanyahu benadrukte vandaag nogmaals dat een staakt-het-vuren alleen een optie is als alle 239 gijzelaars die nog vastzitten in Gaza worden vrijgelaten.

Vanavond te gast in de studio is Bart Wallet, hoogleraar Joodse Studies. 

Vrede tussen Israël en de Palestijnse gebieden: is dat mogelijk?

Vroeg of laat komt er een moment dat de oorlog in Gaza is afgelopen, maar hoe dan verder? Hoe kan er eindelijk duurzame vrede worden bereikt? Hoe realistisch is een tweestatenoplossing en wat is daarvoor nodig? Of zijn er andere alternatieven die acceptabel zijn voor zowel de Palestijnen als de Israëli's? Zoals een één staat-oplossing oplossing, een confederatie, annexatie of toch het handhaven van de status quo?

We praten erover met de Palestijnse Jonathan Kuttabb en de Israëlische Gilead Sher.

Kleine politieke partijen op campagne

Het is erop of eronder voor een paar kleine partijen die nu in de Tweede Kamer zitten, zoals BIJ1 en BVNL. Of een partij die er even in zat en weer terug hoopt te komen, zoals 50Plus. In de peilingen staan deze partijen op 0 tot 1 zetel.

Daarom wordt er tijdens de campagne nog van alles uit de kast getrokken om de kiezer hun kant op te krijgen.",2023-01-01,2023-11-01,2023-11-06
42791826,Interview Ouwehand in Buitenhof verstoord,NOS.nl,2023-11-12,PvdD-lijsttrekker Esther Ouwehand wordt tijdens haar gesprek in Buitenhof onderbroken door een actievoerder. Kijk hier wat er gebeurde.,2023-01-01,2023-11-01,2023-11-06
42791828,Opnieuw protesten in Spanje tegen de amnestie-plannen van Sánchez,NOS.nl,2023-11-12,"""Stop de amnestie, stop Sánchez"", klinkt het vandaag opnieuw in Spaanse steden. Honderdduizenden mensen gaan vandaag weer de straat op om te protesteren tegen de omstreden amnestiedeal, die de regerende Socialistische Partij donderdag sloot met Catalaanse separatisten. De rechts-conservatieve Partido Popular riep op tot massale demonstraties door heel het land.

In onder meer Madrid, Valencia en Sevilla trekken demonstranten weer naar de kantoren van de Socialistische Partij. In Madrid, bij het hoofdkwartier van de partij, liepen de protesten vannacht uit op rellen. Daarbij raakten zeker zeven mensen gewond en zijn veertien mensen opgepakt.

Spanje-correspondent Miral de Bruijne:

""Als je ziet hoeveel mensen er alleen al in hier in Madrid bij de demonstratie waren, wordt wel duidelijk hoeveel Spanjaarden tegen zo'n amnestiewet zijn. De demonstraties waren georganiseerd door de rechtse partij Partido Popular. Er waren dan ook heel veel PP-aanhangers. De afgelopen weken werd in de avond ook veel gedemonstreerd, die betogingen liepen ook uit de hand. Vanmiddag was er een heel ander publiek. Er liepen veel oude mensen mee en gezinnen met kinderen.

De boodschap van de betogers is dat ze staan voor een verenigd Spanje. Ze zijn bang dat als de Catalaanse separatisten amnestie krijgen, ze uiteindelijk weer zullen strijden voor een onafhankelijk Catalonië.

Er waren ook veel leuzen tegen premier Pedro Sánchez. Mensen eisten dat hij opstapt. Ze vinden dat hij koste wat het kost wil blijven regeren, zelfs ten koste van de democratie.""

De betogers zijn boos over de overeenkomst die de Spaanse premier Pedro Sánchez gesloten heeft met de leider van de Catalaanse partij, Carles Puigdemont. In die deal wordt afgesproken dat Sánchez amnestie wil verlenen aan Catalanen die in 2017 illegaal de onafhankelijkheid wilden uitroepen.

In ruil voor amnestie, zullen de Catalanen samenwerken met de sociaal-democraten, die al twee termijnen regeren en via deze nieuwe coalitie verzekerd zijn van een meerderheid in het parlement. Sánchez stevent af op een derde termijn als premier, ondanks dat de Partido Popular de afgelopen verkiezingen wonnen. Die slaagde er niet in om een coalitie te smeden.

Beelden van de demonstratie vanmiddag in Madrid",2023-01-01,2023-11-01,2023-11-06
42791829,Klimaatdemonstratie in Amsterdam grootste ooit in Nederland,NOS.nl,2023-11-12,"In Amsterdam hebben tienduizenden mensen vanmiddag meegedaan aan een grote klimaatmars. Volgens de organisatoren van de Mars voor Klimaat en Rechtvaardigheid waren er 85.000 mensen op de been. Daarmee werd de klimaatdemonstratie van twee jaar geleden, toen er 40.000 demonstranten meededen, ruimschoots overtroffen en was het de grootste klimaatdemonstratie ooit in Nederland.

De demonstranten liepen een route van de Dam naar het Museumplein. Daar bleef een deel van hen luisteren naar toespraken, debatten tussen lijsttrekkers en optredens van artiesten als Chef'Special en Jeangu Macrooy.

Onder de demonstranten was de Zweedse klimaatactivist Greta Thunberg. Zij hield een toespraak op het Museumplein.

Voordat Thunberg aan het woord kwam, was er een incident met de winnaar van de PAX Vredesduif 2023, Sahar Shirzad. Met haar was afgesproken dat ""er een verbindende speech over vrede gegeven zou worden. Dit is niet gebeurd"", meldt de organisatie. Shirzad sprak in haar toespraak meermaals de omstreden leus ""From the river to the sea, Palestine will be free"" uit. Daarop werd op het podium en in het publiek met verontwaardiging gereageerd en de speech werd onderbroken.

Thunberg gaf tijdens haar toespraak de microfoon even terug aan Shirzad. Thunberg zei daarover dat er geluisterd moet worden naar de stemmen van mensen die worden onderdrukt en vechten voor hun vrijheid. ""Zonder internationale solidariteit kan er ook geen klimaatrechtvaardigheid zijn."" Vervolgens kwam er een man het podium op die zei dat hij voor een klimaatprotest kwam en niet voor een politiek statement.

Later gingen de politici Rob Jetten (D66), Frans Timmermans (GroenLinks-PvdA), Esther Ouwehand (PvdD), Laurens Dassen (Volt), Lilian Marijnissen (SP), Edson Olf (Bij1) en Gerard van Hooft (50Plus) aan de hand van stellingen met elkaar in debat.

De demonstranten droegen onderweg naar het Museumplein spandoeken, vlaggen en protestborden met zich mee en riepen leuzen: 

De mars werd georganiseerd door negen organisaties, verenigd onder de naam Klimaatcrisis Coalitie, waaronder Oxfam Novib, Extinction Rebellion, Greenpeace en vakbond FNV. Het doel was om ""een nieuwe politieke wind"" door Nederland te laten waaien.

Crisis op crisis

De organisaties zeggen dat hun belangrijkste boodschap is dat het tijd is voor een rechtvaardig beleid. Ze wijzen erop dat de crises zich opstapelen en met elkaar verband houden: de wooncrisis, de armoedecrisis, de klimaatcrisis. Daaraan liggen volgens hen politieke keuzes ten grondslag.

De klimaatthema's die werden belicht waren onder andere het afbouwen van fossiele subsidies en een verplicht klimaatplan voor vervuilende bedrijven.

De demonstranten konden zich aansluiten bij themablokken: er was een blok kinderklimaatmars en een blok tegen grote vervuilers, een feministisch blok, een landbouwblok, een blok voor duurzame mode, een antiracismeblok en een vegan-blok.",2023-01-01,2023-11-01,2023-11-06
42791832,Jetten: 'Kritiek Timmermans klein en kinderachtig' • Vanavond tweede RTL-debat,NOS.nl,2023-11-12,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

17:12

Isolatie bij partijen hoog op de politieke agenda

Vrijwel alle politieke partijen willen de komende jaren mensen helpen bij het isoleren van hun huis. Energiebesparing vanwege het klimaat speelt daarbij een rol, maar de gedachte is vooral dat mensen hun geld beter aan boodschappen kunnen uitgeven in plaats van aan hun energierekening.

Over hoe deze isolatie op grote schaal eruit moet zien, verschillen de partijen van mening. Partijen als GroenLinks-PvdA en D66 willen een landelijk isolatieoffensief, het CDA wil juist een gemeentelijke aanpak.

Verder zijn veel partijen voor een verbod op de slechtste energielabels voor huurhuizen. De VVD bijvoorbeeld wil vanaf 2030 minimaal energielabel D, de ChristenUnie gaat met een ondergrens van energielabel C nog een stapje verder.

16:48

Bontenbal: strategische blunder van Timmermans

CDA-leider Bontenbal vindt dat GroenLinks-PvdA-lijsttrekker Timmermans een ""strategische blunder"" heeft gemaakt met zijn uitspraken over het klimaatbeleid van het kabinet. Timmermans zei vanochtend dat het het kabinet op dit gebied niets heeft gedaan en dat Nederland al duizend dagen stilstaat.

De politici ontmoetten elkaar vanmiddag op de redactie van De Telegraaf en Bontenbal wierp de GroenLinks-voorman voor de voeten dat het kabinet juist heel veel heeft gedaan: ""Als er één onderwerp is waar we stappen hebben gezet en we steeds bij elkaar zijn gekomen, was dat het klimaat.""

Timmermans antwoordde daarop dat hij al vaak heeft gezegd dat Nederland op het gebied van de energietransitie ""uit de achterhoede naar de kop van het peloton"" is gegaan. Maar hij bleef erbij dat we op een aantal gebieden hebben stilgestaan.

15:34

Politici gasthoofdredacteur bij De Telegraaf

Zoals altijd bij Tweede Kamerverkiezingen mogen lijsttrekkers zelf een pagina maken voor De Telegraaf. Zeven lijsttrekkers gingen vandaag op de redactie aan de slag en het resultaat staat morgen in de krant. De 'gasthoofdredacteuren' zijn Yesilgöz (VVD), Omtzigt (NSC), Timmermans (GroenLinks-PvdA), Wilders (PVV), Van der Plas (BBB), Jetten (D66) en Bontenbal (CDA).

15:11

Jeugdjournaal: pingpongen met Marijnissen (SP)

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Vandaag pingpongen met Marijnissen (SP):

13:43

Jetten: 'Kritiek Timmermans klein en kinderachtig'

D66-lijsttrekker Jetten vindt de kritiek van GroenLinks-PvdA-voorman Timmermans op zijn klimaatbeleid ""een beetje klein en kinderachtig"". Timmermans zei vanmorgen dat Jetten deel uitmaakt van een kabinet dat op dit gebied ""niets heeft gedaan"". Volgens de GroenLinks-PvdA-lijsttrekker ""staan we in Nederland al duizend dagen stil"".

Jetten reageerde daarop in Buitenhof: ""Ik denk dat hij ook weet dat we in Nederland en in Europa de afgelopen jaren enorme stappen hebben gezet en dat we de komende tijd vooral door moeten, want er gaan vandaag in Amsterdam niet voor niks 40.000 mensen de straat op. De jonge generatie eist van ons dat we een leefbare planeet doorgeven. Dan moeten progressieve politici elkaar daar niet de maat op gaan nemen.""

Jetten zei dat hij trots is op de resultaten die hij als minister heeft geboekt. ""Maar het is nog lang niet klaar. Ik heb de afgelopen jaren een beetje in mijn eentje moeten knokken tegen VVD, CDA en ChristenUnie en we hebben ons in de groene stand gekregen, maar als je dat met meer groene politici kan doen, is dat winst.""

De D66-leider pleitte voor een nieuwe coalitie ""met een brede meerderheid vanuit het politieke midden"". Jetten waarschuwde voor ""politieke experimenten"". Hij noemde als voorbeelden daarvan dat de VVD een coalitie met de PVV niet langer uitsluit en dat NSC de optie noemt van een volgens Jetten ""extreemrechts kabinet"".

13:33

Protestactie tijdens uitzending Buitenhof 

De lijsttrekker van de nieuwe politieke partij LEF heeft de uitzending van Buitenhof kort verstoord. De man had posters geplakt op een raam achter presentator Pieter Jan Hagens. Die was op dat moment in gesprek met Partij voor de Dieren-lijsttrekker Esther Ouwehand. Ook Caroline van der Plas (BBB) en Rob Jetten (D66) waren in de studio aanwezig.

Op beeld is te zien dat er een ladder tegen het raam aan wordt gezet. Eerst lijkt het er nog op dat de ramen worden gezeemd, maar al snel blijkt het een poster van de politieke partij te zijn met de tekst 'Heb LEF, stem LEF'. De man schreeuwt vervolgens ""Het klimaat is belangrijker dan Omtzigt"" en ""Stemrecht."" Na korte tijd werd de man door de beveiliging verwijderd en overgedragen aan de politie. 

Een woordvoerder van de VPRO laat aan het ANP weten dat er de komende uitzendingen extra aandacht is voor beveiliging. ""In aanloop naar de verkiezingen hebben we extra voorzorgsmaatregelen genomen waaronder versterking van de beveiliging en geïntensiveerd contact met de politie"". 

13:13

Ouwehand: 'Economie moet krimpen'

Lijsttrekker Ouwehand van de Partij voor de Dieren vindt het noodzakelijk dat de economie krimpt. In Buitenhof zei ze dat ""oneindige economische groei niet samengaat met een eindige planeet"". Ze wilde geen percentage noemen, maar ze benadrukte: ""De enige economie die aanvaardbaar is, is een economie die past bij de draagkracht van de aarde en waarin we recht doen aan alle sociale rechten die we willen veilig stellen.""

De Partij voor de Dieren wil binnen twee jaar een reductie van de veestapel van 75 procent. Volgens Ouwehand is dat nodig om te zorgen voor gezond en betaalbaar voedsel voor iedereen. Ze vindt dat het veel te lang heeft geduurd voordat die omschakeling wordt gemaakt, waardoor boeren nu geconfronteerd worden met een heel korte termijn. Ze wil dat boeren bij die transitie financieel worden beschermd en ""dat veevoederbedrijven flink bijlappen"".

Ouwehand herhaalde dat ze graag wil meeregeren, maar dat er dan echt een ""groene koerswijziging"" moet komen. Volgens haar is politieke moed het belangrijkste criterium voor het vormen van een coalitie en moet het niet blijven bij het op papier zetten van ambities.

12:50

Van der Plas: 'Sterke onderhandelingspositie vanwege Eerste Kamer'

BBB-lijsttrekker Van der Plas denkt dat haar onderhandelingspositie bij eventuele coalitieonderhandelingen stevig zal zijn. In Buitenhof zei ze dat ze rekening houdt met deelname aan een kabinet. Zoals ze ook al eerder deed, hield ze potentiële NSC-kiezers voor dat haar partij zestien zetels heeft in de Eerste Kamer en NSC nul.

Ze is ook al bezig met het benaderen van kandidaat-ministers. De nummer twee op de kandidatenlijst, Mona Keijzer, is voor BBB kandidaat-premier en de nummer drie, Gijs Tuinman, ziet Van der Plas als minister van Defensie. ""En Aalt Dijkhuizen, voormalig voorzitter van Wageningen Universiteit, staat al heel lang op mijn lijst als de minister van Landbouw.""

Van der Plas, die NSC-voorman Omtzigt vaak heeft geprezen, zei dat de NSC-plannen voor de landbouw 20.000 banen gaan kosten. ""Daar moet zeker wat gebeuren, maar ik ga nog met Pieter praten."" Van der Plas beloofde de boeren dat ze voor hen zal strijden.

10:29

Timmermans: 'Alleen premier als GroenLinks-PvdA de grootste wordt'

GroenLinks-PvdA-leider Timmermans wil alleen premier worden als zijn partij de grootste wordt. Er wordt veel gespeculeerd over wie premier zal worden, ook door de aarzelingen die NSC-voorman Omtzigt uitspreekt over zijn eigen ambities op dat punt. De vraag in WNL Op Zondag of Timmermans iets ziet in een premierschap voor zichzelf als NSC de grootste partij wordt, beantwoordde hij stellig met nee.

Timmermans hoopt nog steeds dat GroenLinks-PvdA de grootste partij wordt. Volgens hem is de kans anders groot dat er een regering ""over rechts"" komt en hij wil dat voorkomen.

De GL-PvdA-lijsttrekker was gisteren in Málaga bij een congres van Europese sociaaldemocraten. Hij waarschuwde daar onder meer voor de invloed van extreemrechts op het bestuur. Volgens hem was die oproep niet zozeer gericht op Nederland. ""In vijf Europese landen zit extreemrechts aan de knoppen en dat heeft gevolgen voor de positie van vrouwen, voor de spanningen met minderheden en voor de kwaliteit van het bestuur."" Timmermans zei dat dat in Nederland meevalt en dat de trend hier veel meer in de richting van het midden gaat: ""In Nederland zijn mensen het geruzie meer dan zat.""

Timmermans heeft er van veel kanten kritiek op gekregen dat hij midden in campagnetijd naar Málaga is gevlogen voor het congres. Hij zei daarover bij WNL dat het een belangrijke ontmoeting was met collega's, dat hij heeft kunnen praten over dingen die in heel Europa spelen en dat veel van de bedreigingen uit het buitenland komen. ""Je krijgt niet altijd al die mensen bij elkaar. Dit was een uniek moment."" De GroenLinks-PvdA-voorman voegde eraan toe dat hij de afgelopen twee maanden in Nederland ook al met veel mensen heeft gepraat.

Timmermans leverde verder scherpe kritiek op het klimaatbeleid van D66-lijsttrekker en demissionair minister Jetten. Volgens Timmermans maakt Jetten deel uit van een kabinet dat op dit gebied ""niets heeft gedaan"": ""We staan in Nederland al duizend dagen stil.""

De omstreden leus 'From the river to the sea, Palestina will be free', die door sommigen als antisemitisch wordt gezien, vindt de GroenLinks-PvdA-voorman ""politiek totaal ontoelaatbaar"". Of de leus ook verboden wordt, moet volgens hem door de rechter worden getoetst.

WNL Op Zondag

@WNLOpZondag

Frans Timmermans (@F__Timmermans) wil alleen premier worden als GroenLinks-PvdA de grootste wordt, niet als de linkse samenwerking in een coalitie stapt met een groter NSC. #WNL https://t.co/UqaKDrGNtB

10:09

12 november 2023

09:20

Vanavond Lijsttrekkersdebat RTL

Bij RTL Nieuws is vanavond voor de tweede zondag op rij een lijsttrekkersdebat. Deelnemers zijn Yesilgöz (VVD), Wilders (PVV), Van der Plas (BBB), Marijnissen (SP), Jetten (D66) en Ouwehand (Partij voor de Dieren). GroenLinks-PvdA-lijsttrekker Timmermans en zijn NSC-collega Omtzigt waren ook uitgenodigd, maar zij komen niet. Timmermans is wel bij WNL op Zondag en bij Buitenhof zitten Van der Plas, Jetten en Ouwehand.

09:15

De Peilers over Migratie

In de trektocht met een mobiel stemhokje door Nederland is het thema vandaag migratie.

08:50

Ook vandaag trekken lijsttrekkers eropuit

Ook vandaag is de agenda van de lijsttrekkers goed gevuld. Zo wordt er op straat campagne gevoerd, net als gisteren. Een aantal partijen gebruikt het een na laatste weekend voor de verkiezingen om weer te flyeren op straat. Bij de laatste campagne voor de Tweede Kamerverkiezingen, in maart 2021, kon dat niet, omdat Nederland nog in de coronacrisis met allerlei strenge maatregelen zat.

08:45

Podcast De Campagne Stemming

in de dagelijkse podcast De Campagne Stemming praten Xander van der Wulp en Joost Vullings onder meer over campagne voerende politici (onder wie oud-VVD-leider Rutte) en de speech van GroenLinks-PvdA-voorman Timmermans in Malaga. Ook gaan ze in op 'onzekere kiezers' en Rutte IV als 'tussenkabinet'.

08:45

Dit gebeurde er gisteren

Gisteren grepen veel lijsttrekkers aan om op pad te gaan en te gaan flyeren op straat. VVD-lijsttrekker Yesilgöz was op de markt in Hilversum. Oud-VVD-leider Rutte voerde ook campagne, ook al staat zijn naam niet meer op het stembiljet.

Lijsttrekkers Stoffer (SGP) en Bikker (ChristenUnie) liepen in Den Haag mee met anti-abortusbetogers, in de jaarlijkse Mars voor het Leven. D66-leider Jetten was ook naar Den Haag gekomen, maar dan om vrouwen te steunen die voor het recht op abortus betoogden.

In Nieuwsuur was NSC-lijsttrekker Omtzigt te gast. Hij herhaalde daar zijn voorkeur voor een minderheidskabinet. Daarbij zijn zakenministers een optie, die van buiten de partijen komen. En dat is voor Omtzigt ook een mogelijkheid voor de premier. ""Dat is een mogelijkheid. Maar daar zijn we nog niet uit als partij"", zei hij in Nieuwsuur. 

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791862,Motorcoureur Veijer schrijft historie met grandprixzege: 'Heb er hard voor gewerkt',NOS.nl,2023-11-12,"Collin Veijer heeft de Grote Prijs van Maleisië in de Moto3-klasse op zijn naam geschreven. Voor de pas 18-jarige motorcoureur uit Staphorst was het in zijn debuutseizoen de eerste zege. ""We hebben hier hard voor gewerkt, en uiteindelijk heeft het zich uitbetaald"", zegt Veijer koeltjes.

Veijer was dit jaar al drie keer vierde geworden en twee weken terug pakte hij zijn eerste podiumplek: derde. Nu is hij de eerste Nederlandse winnaar van een grand prix sinds 1990, toen Hans Spaan in de 125cc in Brno de Grand Prix van destijds nog Tsjecho-Slowakije won.

Als tweede gestart

Veijer had zich als tweede gekwalificeerd op het circuit van Sepang, achter Jaume Masia. Die eindigde uiteindelijk op plek drie. De Japanse teamgenoot van Veijer, Ayumu Sasaki, werd tweede. Lange tijd ging het gevecht om de zege tussen zes rijders. In de slotfase gingen er drie mannen onderuit, waardoor Veijer, Masia en Sasaki overbleven.

In de laatste ronde sloeg Veijer op het juiste moment een gaatje, waarna hij niet meer achterhaald werd. In het WK-klassement staat Veijer nu achtste met 130 punten. Masia gaat aan de leiding met 246 punten.

Veijer zag zijn zege niet direct aankomen. ""In het begin van het weekend niet, het verliep erg lastig. We hadden veel pech met gele vlaggen, waardoor rondetijden werden afgepakt. Het was lastig om het goede gevoel te krijgen. Zaterdag heb ik dat kunnen omdraaien en zondag heb ik het helemaal waar kunnen maken.""

""De hele race was leuk, met veel inhalen. Ook op tv was het denk ik leuk om te zien. De laatste ronde was lastig, omdat ik mijn teammaat ook wilde helpen om kampioen te worden, maar ik ben er ook om voor mezelf te racen.""

Bagnaia loopt uit in MotoGP

In de MotoGP sloeg kampioenschapsleider Francesco Bagnaia een belangrijke slag in de titelstrijd. Hij won de grand prix niet, maar bleef zijn grote concurrent Jorge Martín wel voor.

Bagnaia en Martín startten op de eerste twee startplekken, maar verloren allebei posities in de openingsronde. Martín meldde zich vervolgens bij Bagnaia om de derde positie over te nemen. De Italiaan wist de aanval af te slaan.

Met zijn derde plek liep Bagnaia drie punten uit in het klassement, waardoor zijn voorsprong op Martín nu veertien punten bedraagt met nog twee grands prix te gaan.

Enea Bastianini, Bagnaia's teamgenoot bij het fabrieksteam van Ducati, pakte zijn eerste overwinning van het seizoen. Alex Márquez werd tweede, voor Bagnaia en Martín. Yamaha-rijder Fabio Quartararo haalde in de slotfase Marco Bezzecchi in, waarmee de Fransman voorkwam dat de gehele top-vijf voor Ducati was.

Acosta kampioen Moto2

Moto2-coureur Pedro Acosta stelde in Kuala Lumpur de wereldtitel veilig. De 19-jarige Spanjaard, twee jaar terug wereldkampioen in de Moto3-klasse, werd in de achttiende race van het seizoen tweede achter zijn landgenoot Fermin Aldeguer en kan niet meer bijgehaald worden in de WK-stand.

Acosta, die na dit seizoen de overstap maakt naar de MotoGP-klasse, eindigde vorig jaar in zijn debuutjaar in de Moto2 als vijfde. Dit seizoen staat er geen maat op de jonge coureur. In maart in Portugal won hij direct de eerste race van het jaar, waarna hij ook bij de grands prix van de Verenigde Staten, Italië, Duitsland, San Marino, India en Indonesië de beste was.",2023-01-01,2023-11-01,2023-11-06
42791864,"Schrik na eerste uitbraak vogelgriep sinds juli, vaccin laat op zich wachten",NOS.nl,2023-11-12,"Op een leghennenbedrijf in Renswoude is vogelgriep vastgesteld. De 65.000 kippen op het bedrijf worden geruimd, meldt het ministerie van Landbouw.

Het is de eerste uitbraak van vogelgriep in Nederland in krap vier maanden. In juli werd voor het laatst een bedrijf geruimd, in Biddinghuizen, zo toont een tabel op de site van het ministerie.

Begin deze maand besloot demissionair landbouwminister Adema de algemene ophokplicht vanwege de vogelgriep nog volledig te laten vervallen, omdat er sinds juli geen uitbraken meer waren geweest en het aantal besmettingen bij wilde vogels in zowel Nederland als in Europa gering was.

Ophokplicht voor regio

Door de uitbraak op het bedrijf in Renswoude worden er nu weer maatregelen ingesteld. Zo geldt er per direct een ophokplicht voor pluimveebedrijven in dezelfde regio.

De 31 bedrijven die in een straal van drie kilometer rond het besmette bedrijf liggen, worden de komende tien dagen eveneens gemonitord. Binnen een kilometer van het besmette bedrijf in Renswoude liggen ook twee pluimveebedrijven. De Nederlandse Voedsel- en Warenautoriteit (NVWA) gaat die bedrijven uitgebreid onderzoeken op vogelgriep.

Vervoersverbod

Voor de meer dan 200 pluimveebedrijven in een straal van tien kilometer geldt per direct een vervoersverbod. Pluimveehouder en VVD-fractielid in Barneveld Theo Bos is eigenaar bij een van die bedrijven. ""Alle alarmbellen gingen af bij mij toen ik dit nieuws las vannacht. In één woord shit. Vorige week stond ik nog buiten met de kippen en een week later moeten ze weer binnenblijven.""

De pluimveehouder heeft de ontsmettingsbakken om zijn laarzen in schoon te houden weer klaargezet. De komende 72 uur mag hij ook geen eieren exporteren. ""Ik hoop echt van harte dat we geen extra uitbraak krijgen.""

Jacco van der Tak

@JaccovanderTak

Sterkte voor betrokken pluimveehouder in buurgemeente @gem_Renswoude. Naast maatregelen als vervoersverbod in 10-kilometergebied en bemonsteren/screenen van omliggende bedrijven, geldt ook weer de ophok- en afschermplicht in de regio. ⬇️ https://t.co/kJQCmeTBSA

7:54

12 november 2023

Bos had twee keer eerder te maken met vogelgriep bij zijn bedrijf. Vorig jaar april was er een uitbraak bij zijn eigen bedrijf en zijn alle kippen geruimd. In 2003 zijn preventief kippen geruimd toen een bedrijf in de buurt was getroffen met het virus. ""Dat preventieve geeft minder impact dan wanneer er een uitbraak is bij je eigen bedrijf. ""Vorig jaar had ik vogelgriep in een van de drie stallen die ik heb. Dan zie je de kippen langzaamaan doodgaan en dat is echt verschrikkelijk.""

Vaccineren

Een commercieel vaccin tegen vogelgriep is inmiddels in het buitenland op de markt. In Nederland wordt nog onderzoek gedaan naar het gevolg van de prikken. Die resultaten worden in het voorjaar van 2024 verwacht.

Volgens hoogleraar virologie Thijs Kuiken van het Erasmus MC in Rotterdam is dat vaccin nu al te gebruiken. ""Vaccinatie dient wel samen te gaan met extra surveillance om te zorgen dat er geen ongemerkte circulatie van virus in de pluimveepopulatie is, en dat is met de grote pluimveestapel in Nederland geen sinecure.""

De hoogleraar denkt wel dat vaccineren niet de enige oplossing is. ""Een andere oplossing is om de dichtheid van pluimveebedrijven te verlagen. In Italië en Frankrijk is geëxperimenteerd om in pluimveedichte gebieden de geruimde bedrijven langere tijd leeg te laten en dat bleek effectief.""

Als het aan Kuiken ligt dan moet er meer druk op de overheid en de multinationale bedrijven in de pluimveesector komen. ""Zij hebben de meeste macht. De pluimveehouders kunnen er niet zoveel aan doen, die volgen ook alleen maar de regels van de sector en de overheid.""

Voor pluimveehouder Theo Bos kan het vaccineren niet snel genoeg gaan. ""Het blijft zo een dominosteentje. Je zou het goed op kunnen lossen met een simpele vaccinatie. Maar tegen de tijd dat die onderzoeken klaar zijn, zijn we misschien wel een jaar verder. En in de tussentijd zit ik steeds in de spanning.""

Komen we ooit nog van de vogelgriep af? Over die vraag maakten we eerder deze video. Spoiler alert: kenners zijn somber.",2023-01-01,2023-11-01,2023-11-06
42789854,Hoe politiek netwerken ook negatieve gevolgen kan hebben,Radio1.nl,2023-11-10,"Binnen de politiek wordt netwerken vaak gezien als iets positiefs, maar er zitten ook negatieve kanten aan, ziet Willeke Slingerland. De lector weerbare democratie vindt ""netwerkcorruptie"" opvallend vaak voorkomen, vertelt ze bij Spraakmakers. 

Groepsdynamiek

Bij netwerkcorruptie vormen mensen die elkaar kennen een exclusief netwerk en sluiten daarmee anderen uit. Dezelfde types vinden elkaar steeds terug en beïnvloeden elkaar, al doen ze het onbedoeld. ""Uiteindelijk wordt dat een netwerk dat een beetje naar binnen gekeerd raakt, waar weinig kritisch geluid is"", zegt Slingerland. Het probleem daarbij is de groepsdynamiek, een ethische blindheid.De netwerken vinden elkaar niet alleen in de politiek maar ook daarbuiten. ""Zo zie je oud-politici vaak in belangrijke functies terugkomen"", zegt Slingerland. Ze mist dat hier kritische vragen over gesteld worden. 

Gemiste kans

De politieke partijen zouden ""deugdelijk bestuur"" hoger in het vaandel moeten hebben staan, vindt Slingerland. ""We zitten in een periode waarin de democratie onder druk staat. We zien allemaal typen dreigingen, de opkomst van populisme en complotdenken. De voedingsbodem daarbinnen is ook wel ondeugdelijk bestuur van de afgelopen jaren."" 

Een aantal partijen heeft het al in hun programma staan. ""Bij NSC staat deugdelijk bestuur vooraan in het verkiezingsprogramma. Ik denk dat het bij heel veel partijen een gemiste kans is om daar niet nu al een blijk van te geven."" 

Sociaal kapitaal

Slingerland haalt ook het onderzoek Eigentijdse ongelijkheid aan van het Sociaal en Cultureel Planbureau. ""Dat laat zien dat de onderklasse van onze samenleving helemaal niet aangehaakt is op dit soort netwerken"", meldt de lector weerbare democratie. ""Daarin zie je dat de mate van sociaal kapitaal de belangrijkste voorspellende waarde is als het gaat om bestaanszekerheid. Als je geen netwerk hebt én de netwerken vinden jou niet, is de kans dat jij maatschappelijk en economisch mee kan komen beperkt."" 

Gerelateerd",2023-01-01,2023-11-01,2023-11-06
42789864,"PVV krijgt er 10 zetels bij en doet bovenin mee in laatste zetelpeiling, NSC zakt weg",EenVandaag,2023-11-21,"De PVV krijgt er in de slotpeiling in één klap 10 zetels bij. De partij komt op 27 zetels en staat daarmee vrijwel op gelijke hoogte met de VVD, die 29 (+1) zetels noteert. NSC verliest flink en staat op 19 zetels (-7). GroenLinks-PvdA staat op 24 (+1).

Dat blijkt uit de slotpeiling van EenVandaag en Ipsos. Omdat er rekening moet worden gehouden met onzekerheidsmarges, is niet te zeggen welke partij in de peiling de grootste is.

PVV en VVD

De afgelopen maanden stond de partij van Geert Wilders stabiel rond de 17 zetels. Daar komen er in de laatste week voor de verkiezingen dus in één klap 10 bij. De partij trekt - naast mensen die eerder ook PVV stemden - vooral kiezers die bij de laatste Tweede Kamerverkiezingen in 2021 nog thuis bleven. De, in de ogen van kiezers, mildere toon van Wilders en de opstelling van andere partijen trekt mensen aan. Sommigen stemmen strategisch op de PVV in de hoop op een rechts kabinet. Ook is migratie voor veel kiezers een belangrijk thema.

De VVD blijft in vergelijking met vorige week ongeveer gelijk en noteert nu 29 zetels. De meeste mensen die nu op de VVD willen stemmen, deden dat bij de vorige verkiezingen ook al. De partij staat vergeleken met toen wel op wat verlies: in 2021 haalde de partij nog 34 zetels.

NSC en GL-PvdA

Nieuw Sociaal Contract (NSC) verliest deze week juist flink. De partij van Pieter Omtzigt zakt 7 zetels en staat nu op 19. Daarmee doen ze in deze peiling niet langer bovenin mee. GroenLinks-PvdA wel, de partij van Frans Timmermans stijgt de afgelopen weken gestaag en staat nu op 24 (+1).

Naast NSC heeft ook BBB last van de populariteit van de PVV. De partij van Caroline van der Plas verliest opnieuw 3 zetels en komt een dag voor de verkiezingen uit op 6.

D66 en CDA

D66 stijgt juist iets en staat op 11 (+2). Dat zijn er nog altijd een stuk minder dan de 24 zetels die de partij nu in de Tweede Kamer heeft. Ook het CDA staat nog steeds op flink verlies, die partij blijft op 4.

De Partij voor de Dieren zakt 2 zetels en staat nu, net als de SP, op 5. 50PLUS haalt in deze peiling geen zetels.

46 procent zeker van keuze

Een dag voor de verkiezingen weet 46 procent van de stemgerechtigden al zeker dat ze gaan stemmen, en waarop. Een week geleden was dat nog 40 procent. Het aantal mensen dat is 'geland', is in de laatste week dus iets gestegen, maar nog altijd zijn er veel twijfelende kiezers die pas op het laatste moment hun definitieve keuze maken.

Vlak na de verkiezingen van 2021 zei 10 procent pas op de verkiezingsdag of zelfs in het stemhokje de keuze te hebben gemaakt. Zaken als het slotdebat, strategisch stemgedrag en wie wel en niet gaan stemmen, kunnen nog invloed hebben op de verkiezingsuitslag. Deze peiling is daarom geen voorspelling van de uitslag, maar geeft een beeld van de politieke verhoudingen op dit moment.

Over het onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789869,'Ook belastingbetaler is nu de dupe': COA reserveert miljoenen voor asielopvang op schepen,EenVandaag,2023-11-20,"De spreidingswet is nog niet in werking, waardoor het COA veel moeite heeft om asielzoekers op een normale manier een plek te geven. Daarom is het opvangorgaan bereid de komende jaren 750 miljoen euro uit te trekken voor de huur van cruiseschepen. 

Het COA ziet geen andere oplossing. Met de schepen komen er relatief snel veel plekken bij en het draagvlak voor opvang aan wal is onder de bevolking groter dan bij andere opvangvormen. Maar een van de nadelen is dat het heel duur is.

Duizenden mensen opvangen

Uit een meting begin deze maand blijkt dat er dit jaar meer dan 60.00 mensen een opvangplek nodig hebben in Nederland. Volgend jaar zullen dat er waarschijnlijk 77.000 zijn.

Nu wordt er jaarlijks nog ongeveer een half miljard euro uitgegeven aan de opvang van asielzoekers, maar COA-voorzitter Milo Schoenmaker zegt tegen Trouw dat hij verwacht dat dat bedrag de komende jaren zal oplopen tot enkele miljarden per jaar.

Dure tijdelijke schepen

Het Algemeen Dagblad zocht eerder uit hoeveel een asielschip kost. Het cruiseschip MS Galaxy dat in Amsterdam noodopvang biedt aan 1500 asielzoekers, kost ruim 110.000 euro per dag. Het hoge kostenplaatje komt niet alleen door de huur van het schip, maar ook door personeelskosten, schoonmaak, ligging en omdat er vaak een tussenpersoon is voor de bemiddeling.

""Alles wat je kunt bouwen voor de langere termijn, is altijd goedkoper. Een schip dat je voor een tijd moet huren, is duur"", zegt politicoloog en migratieonderzoeker voor de Universiteit van Amsterdam Saskia Bonjour. ""De spreidingswet zou hier wel een deel van de oplossing zijn, zodat je structureel kunt opvangen dat je niet meer met van die dure, tijdelijke oplossingen hoeft te werken.""

Spreidingswet als oplossing

De spreidingswet is inmiddels door de Tweede Kamer aangenomen, maar de Eerste Kamer moet er nog over stemmen. Volgende maand staat deze stemming op de planning. Dat de spreidingswet oplossingen kan bieden, vindt ook VluchtelingenWerk Nederland.

Anna Strolenberg van de stichting vertelt dat zij goed begrijpt dat het COA als tijdelijke oplossing extra wil investeren in de noodopvang op schepen. ""Het COA zit eigenlijk al 1,5 jaar met een lastige situatie, omdat zij de touwtjes aan elkaar vast moeten knopen. Omdat er eigenlijk veel politieke onwil is waardoor zij gedwongen worden om maar telkens naar noodopvang of noodmaatregelen te zoeken.""

Eigen initiatief

VluchtelingenWerk Nederland is niet tegen opvang op schepen, mits het van tijdelijke aard is, vertelt Strolenberg. ""Op een schip hebben mensen een kamer, die ze wel moeten delen. Maar in sporthallen en evenementenlocaties zien mensen geen daglicht. En hebben veel minder privacy. En je creëert in een keer veel opvangplekken.""

Maar dat het COA zoveel investeert in deze vorm van opvang is volgen Strolenberg niet voor niets. ""Als we kijken naar de politieke geschiedenis, hoe lang het al duurt voordat die spreidingsbeleid überhaupt in de Eerste Kamer terecht is gekomen, snap ik het heel goed vanuit het COA dat zij de stap naar voren zetten en denken 'nou, we gaan daar niet op wachten en we gaan zelf al het initiatief nemen.""

Politiek spel

Volgens politicoloog Bonjour is dit het resultaat van een politiek spel dat al jaren wordt gespeeld. ""Er zijn een aantal partijen die zeggen 'wij gaan pas akkoord met oplossingen voor de opvang als de instroom omlaag gaat'. Dat is iets wat verschillende regeringen al heel lang zeggen te willen en hebben geprobeerd en wat niet zomaar gaat.""

""Daarmee krijg je dus een soort politieke patstelling waar het COA last van heeft, waar asielzoekers en vluchtelingen ontzettend veel last van hebben. Maar waar uiteindelijk ook de belastingbetaler de dupe van is.""

Uitstroom

Volgens Bonjour heeft het hoge aantal plaatsen die het COA nodig heeft heel weinig te maken heeft met hoeveel mensen er naar Nederland toe komen, maar vooral heel veel te maken heeft met dat mensen niet uit de opvang weg kunnen naar een normale woning.

""Het COA zegt zelf dat het grootste probleem bij de uitstroom ligt en dat heeft natuurlijk met de problemen op de woningmarkt te maken, maar ook opnieuw met politieke wil bij gemeentes en de inspanningen die ze doen."" De gemeenten zijn namelijk wettelijk verantwoordelijk van de huisvesting en inburgering van statushouders.

'Zeker niet ideaal'

De Vereniging Nederlandse Gemeenten ziet 'dat het om veel geld gaat, maar dat er op dit moment geen andere oplossing is'. ""Belangrijk is dat het bepalen van een ligplaats van een schip gebeurt in nauwe afstemming met de betrokken gemeenten.""

""De VNG acht opvang op schepen zeker niet ideaal. Naast opvang moeten namelijk ook onderwijs, zorg, veiligheid en bijvoorbeeld dagbesteding worden georganiseerd. Dit kan op vaste locaties eenvoudiger en met minder kosten. De spreidingswet kan hier op termijn verlichting in brengen.""

Lange termijn

Als de spreidingswet volgende maand niet wordt aangenomen, zal de situatie volgens Bonjour ook niet verbeteren. ""Opvang in in volstrekt ontoereikende omstandigheden van tienduizenden mensen voor heel veel geld is op langere termijn niet te doen. We hebben namelijk de middelen om het op te lossen.""

Strolenberg vult aan: ""Je laat eigenlijk je gemeentes in de steek, want die weten niet waar ze aan toe zijn. Zij vragen zich af of zij op de lange termijn moeten investeren en locaties moeten zoeken. Voor vluchtelingen is het ook totaal onduidelijk, want we zien ook dat er zoveel noodopvang locaties zijn die kort open zijn dat kinderen telkens van school gehaald worden omdat ze moeten verhuizen. Zowel voor die vluchtelingen als voor gemeentes als voor het COA maak je het daarmee bijna onmogelijk om de opvang goed uit te voeren.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42791913,Yesilgöz: onderschat drugscriminaliteit niet • Pannenkoeken bakken met Bikker,NOS.nl,2023-11-13,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

17:30

De Jonge tegen gemeenten: denk om stemmers met beperking

Demissionair minister Hugo de Jonge (Binnenlandse Zaken) roept de gemeenten op om ervoor te zorgen dat de stemlokalen op 22 november zo veel mogelijk toegankelijk zijn voor mensen met een beperking.

Afgelopen maart, bij de verkiezingen voor de provincies en de waterschappen, bleek er met 80 procent van alle stemlokalen iets mis. Er waren bijvoorbeeld drempels, zware deuren en ondeugdelijke hellingbanen. ""Met een deel van deze knelpunten in de toegankelijkheid kunnen gemeenten nog aan de slag op korte termijn voor de Tweede Kamerverkiezing op 22 november"", laat de minister weten. Gemeenten zijn voor een groot deel verantwoordelijk voor de organisatie van de verkiezingen.

Vanaf vandaag is het meldpunt Onbeperkt Stemmen weer actief . Dat is een initiatief van de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

16:25

Jeugdjournaal: bakken met Bikker

In aanloop naar de verkiezingen gaat het Jeugdjournaal op pad met lijsttrekkers. Vandaag is het de beurt aan ChristenUnie-lijsttrekker Mirjam Bikker, zij gaat pannenkoeken bakken. Of de baksels een beetje zijn gelukt, zie je in de video.

15:47

Podcast De Verkiezingsdag over het gezicht van de partij

Podcast De Dag heet tot aan de verkiezingen De Verkiezingsdag. Elke dag wordt gesproken met (ervarings)deskundigen over een politieke factor in aanloop naar de verkiezingen, van lijsttrekkers tot de achterban en van het thuisfront tot zwevende kiezers. De serie begint vandaag met het thema 'de lijsttrekker'.

Oud-ChristenUnie-voorman Gert-Jan Segers vertelt in de podcast hoe zwaar een campagneperiode is voor een lijsttrekker en universitair hoofddocent politieke communicatie Mariken van der Velden legt uit hoe het komt dat het werk van de nummers 1 op de lijst steeds complexer is geworden.

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

13:13

Yesilgöz bezorgd over onderschatting drugscriminaliteit

VVD-leider en demissionair minister van Justitie Yesilgöz houdt gemengde gevoelens over aan de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper. Yesilgöz reageerde op een vraag van de programmamakers van Van Torentje tot Torentje van de Universiteit Twente en dagblad Tubantia

Yesilgöz zei in het programma dat het gevaar van de drugshandel nog steeds wordt onderschat:

In het programma krijgen alle partijleiders ook de vraag wat hun prognose is van de verkiezingsuitslag. Hoewel Yesilgöz benadrukt dat het aan de kiezer is, kwam ze bij haar prognose precies uit op een coalitie waarbij VVD en NSC een meerderheid kunnen vormen met óf BBB of CDA.

11:26

Kijk hier de Q&A met PVV-leider Wilders terug

PVV-leider Geert Wilders was vanochtend te gast bij de NOS. Hij beantwoordde vragen die gesteld werden op het Instagram-kanaal van de NOS. Bekijk het gesprek met politiek verslaggever Albert Bos terug in onderstaande video:

10:36

Universiteiten: pas op met weren buitenlandse studenten

Technische universiteiten waarschuwen een nieuw kabinet het aantal buitenlandse studenten niet te drastisch terug te dringen. Dat zeggen ze in een opiniestuk in de Volkskrant . Technisch en medisch opgeleide mensen zijn de komende jaren te belangrijk voor het oplossen van grote problemen als energie, duurzaamheid en huisvesting.

""Om deze transities te realiseren is kennis nodig vanuit bèta-technische, sociale, medische en geesteswetenschappen"", schrijven TU Delft, TU Eindhoven, Universiteit Twente, Wageningen University en de Universiteit van Groningen.

Verschillende politieke partijen willen de komst van buitenlandse studenten ontmoedigen of inperken. Dat zijn onder andere VVD en CDA, die voor universiteiten een studentenstop willen invoeren als de aantallen te hoog worden. De NSC wil dat het Nederlands weer de leidende taal wordt in het hoger en universitair onderwijs. Ook SP en PVV zijn voor een beperking, en GroenLinks-PvdA verwacht strenger toezicht van de minister op Engelstalige opleidingen.

De universiteiten zeggen oog te hebben voor problemen die de komst van studenten oplevert, zoals het tekort aan woningen. ""Maar Nederland kan het zich niet veroorloven om technische bacheloropleidingen weer volledig of grotendeels Nederlandstalig te maken.""

09:17

Stemhulp van Longfonds over luchtkwaliteit

Het Longfonds heeft een stemhulp gemaakt waarmee mensen in één oogopslag kunnen zien welke partijen zich volgens de belangenbehartiger van longpatiënten inzetten voor gezondheid en schone lucht. Op een speciale site is te zien hoe partijen omgaan met thema's als luchtkwaliteit, mobiliteit, roken en luchtvaart, scheepvaart en de industrie.

Longfonds-directeur Károly Illy zegt dat de luchtkwaliteit op iedereen invloed heeft. ""Per dag halen we meer dan 20.000 keer adem. De lucht die we nu inademen is al veel te lang en overal ongezond. Daar kan en moet een nieuw kabinet voortvarend mee aan de slag.""

Onderdeel van de Stemhulp is een overzicht waarin per thema in kleur wordt beoordeeld hoe een partij hierop scoort: donkergroen is uitstekend voor je longen, lichtgroen is aardig, oranje matig en rood betekent slecht voor de longen. Grijs geeft aan dat de partij volgens het Longfonds niets specifieks over dat thema heeft opgenomen.

09:07

Wilders: na de verkiezingen wordt alles vloeibaar en kan men niet om PVV heen

PVV-leider Wilders wil dure plannen, zoals het verlagen van de AOW-leeftijd, vooral betalen met de miljarden die nu zijn gereserveerd voor stikstof- en klimaatmaatregelen. Dat geldt ook voor het afschaffen van het eigen risico in de zorg en het verlagen van de btw op boodschappen naar nul procent, zo zei hij in het NOS Radio 1 Journaal.

Wilders erkent dat dat geld geen permanente oplossing is, en dat als de plannen doorgaan, over vier jaar opnieuw naar geld gezocht moet worden. ""Onze bedoeling is om daar in ieder geval voor de komende vier jaar financiële dekking voor te vinden"", zei hij. Wilders wil ook stoppen met subsidies voor de kunst- en cultuursector, de publieke omroep en met ontwikkelingssamenwerking. Ook wil hij minder geld naar Europa.

De PVV-leider hoopt dat hij na de verkiezingen kan aanschuiven bij de onderhandelingen voor een nieuwe coalitie. Wilders: ""Na de verkiezingen wordt alles vloeibaar en kan men niet om de PVV heen. Zeker als partijen willen voorkomen dat er een kabinet komt met GroenLinks-PvdA."" Volgens hem is er met onder meer VVD-leider Yesilgöz ""voldoende overeenkomst om elkaar niet uit te sluiten"".

Wilders ging in het gesprek ook in op de oorlog in Oekraïne. Hij zei niet tegen wapenleveranties aan Oekraïne te zijn, maar wel tegen Nederlandse wapenleveranties. ""Rusland is hier de agressor en niemand anders"", zei hij. ""Ik snap dat Oekraïne zich moet verdedigen. Maar ik vind dat onze middelen zo beperkt zijn, dat we als Nederland dat niet zouden moeten doen."" Wilders zei ""geen goed woord"" over te hebben wat Rusland doet in Oekraïne. ""Ik hoop dat ze met alle mogelijke middelen gaan verliezen.""

Na vragen over zijn altijd nog extreem strenge beveiliging krijgt Wilders de vraag: Wat is belangrijk voor u? Zonder aarzeling antwoordt hij: ""Mijn gezin, mijn vrouw, mijn moeder, mijn katten. Ik moet mij kunnen opladen met gezelligheid en liefde. Dat is voor ieder mens natuurlijk belangrijk, maar zeker ook voor mij.""

08:36

Podcast De Campagne Stemming met Vullings en Van der Wulp

In de dagelijkse podcast De Campagne Stemming staan Xander van der Wulp en Joost Vullings onder meer stil bij de migratieroutes voor vissen. De twee verwachten verder dat er na 22 november minder partijen in de Tweede Kamer zullen komen dan er nu in zitten, gezien de peilingen. En opende Timmermans op de juiste wijze de aanval op Jetten over het klimaatbeleid?

En natuurlijk het RTL Verkiezingsdebat van gisteravond met de lijsttrekkers van VVD, D66, PVV, SP, Partij voor de Dieren en BBB. Ze misten Timmermans en Omtzigt niet. ""Met zoveel mensen aan tafel mis je eigenlijk niemand"", zegt Vullings. En Yesilgoz kopt alle vragen over de regeringsverantwoordelijkheid van VVD de afgelopen jaren handig weg, is de conclusie.

08:12

Woningnood belangrijk thema: ruim kwart van sociale huurhuizen naar 'urgenten'

Bij de komende verkiezingen gaat het veel over de woningnood in Nederland. Of het nou gaat om de grote stijging van de huizenprijzen in Nederland of het jarenlange wachten op een sociale huurwoning. De NOS heeft onderzocht hoe het zit met de sociale huurwoningen in grotere gemeenten. Ruim een kwart (27 procent) van de vrijkomende sociale huurwoningen ging vorig jaar naar huurders met een vorm van voorrang.

Mensen krijgen voorrang in de wachtrij als ze bijvoorbeeld gescheiden zijn met kleine kinderen, weer zelfstandig gaan wonen na een verblijf in een ggz-instelling of als hun oude woning wordt gesloopt. Maar het gaat bijvoorbeeld ook om onderwijzers of verpleegkundigen die het gemeentebestuur graag in de stad wil hebben en die anders geen huis kunnen vinden. Ook statushouders tellen in dit onderzoek mee binnen de 27 procent huurders met voorrang in de grotere steden. Van de vrijkomende corporatiewoningen was 9 procent voor asielzoekers met een verblijfsvergunning, de zogenoemde statushouders.

De verschillen tussen de gemeenten zijn wel groot. Waar in Almere 49 procent van de nieuwe verhuringen naar mensen met voorrang ging, was dat in Enschede maar 3 procent.

Partijen als de PVV, maar ook BBB willen iets doen aan die lange zoektijd door de voorrang voor statushouders bij de verdeling van sommige woningen te schrappen. Een partij als de SP wil dat er een stop komt op de verkoop van sociale huurwoningen. GroenLinks-PvdA-leider Timmermans wil dat 40 procent van de nieuwbouw sociale huur is.

07:58

Gisteren: pingpongen met Marijnissen

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Gisteren: pingpongen met Marijnissen (SP). Vanmiddag: pannenkoeken bakken met Mirjam Bikker (CU).

07:12

Verkiezingsmeldpunt geopend voor kiezers met een beperking

Kiezers met een lichamelijke of verstandelijke beperking kunnen vanaf vandaag terecht bij het meldpunt Onbeperkt Stemmen. Het is een initiatief van Ieder(in), de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

Een woordvoerder van Ieder(in) zegt dat zowel positieve als negatieve ervaringen welkom zijn. Het kan gaan om ervaringen met stembureaus en stemhokjes, maar ook om bijvoorbeeld de toegankelijkheid van partijprogramma's en informatie over de verkiezingen.

Bij eerdere verkiezingen was het meldpunt ook al beschikbaar. Bij de verkiezingen voor de Provinciale Staten en de waterschappen in maart kwamen er 123 meldingen binnen, waarvan ongeveer de helft over een negatieve ervaring ging. De meeste klachten gingen over stemlocaties die niet goed toegankelijk waren met een rolstoel of een rollator.

In de Kieswet staat dat stemlokalen zo moeten worden ingericht dat kiezers met een beperking zoveel mogelijk zelfstandig hun stem kunnen uitbrengen. In september concludeerde de organisatie Ongehinderd na een steekproef dat ruim drie op de vier stemlokalen die door gemeenten als toegankelijk zijn bestempeld dat eigenlijk niet zijn.

07:12

Terugkijken: RTL-debat met zes partijen 

07:10

PVV-leider Geert Wilders is te gast bij NOS Radio 1 Journaal, waar staan hij en zijn partij voor?

De in Venlo geboren Geert Wilders (60) is in veel opzichten een bijzonder politicus. Om te beginnen is hij een van zwaarst beveiligde personen van Nederland vanwege zijn kritiek op de islam. Een aanhoudende stroom aan bedreigingen heeft ertoe geleid dat Wilders al 20 jaar constant wordt bewaakt.

Wilders' politieke carrière begon in de VVD, waarvoor hij in 1998 Tweede Kamerlid werd. Wilders was toen al bezorgd over moslimextremisme en dat nam een vlucht na de aanslagen in de VS op 11 september 2001. Na ruzie over Turkse EU-toetreding brak Wilders in 2004 met de VVD. Twee jaar later deed hij met zijn PVV mee aan de verkiezingen.

De PVV kent geen leden, op Wilders na. Hij wordt gezien als een sterk debater en muntte een aantal staande uitdrukkingen, denk aan 'Henk en Ingrid'. Vanwege een andere bekende uitspraak ""Willen jullie (...) meer of minder Marokkanen"" werd hij in 2020 veroordeeld voor groepsbelediging maar vrijgesproken van het aanzetten tot haat en discriminatie. Hij kreeg geen straf omdat de rechter vond dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen.

De PVV werd in 2010 gedoogpartner van het minderheidskabinet-Rutte I, maar trok daar in 2012 de stekker uit. Sindsdien is de PVV al jaren de grootste oppositiepartij. Wilders zet zich af tegen ""linkse gekkigheid"", en kiest in het verkiezingsprogramma voor ""sociaal rechts beleid: hard op immigratie en law and order, maar sociaal op koopkracht en zorg"".

In aanloop naar de komende verkiezingen zei Wilders dat de scherpe kantjes ervan af zijn en dat hij graag weer wil meeregeren.

07:02

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42789879,8 op de 10 kiezers willen asielinstroom beperken en dat zijn lang niet alleen rechtse stemmers,EenVandaag,2023-11-18,"Een overgrote meerderheid wil dat de asielinstroom in Nederland wordt beperkt. Dat zijn vooral rechtse kiezers, maar ook grote groepen kiezers van linkse en middenpartijen vinden beperking een noodzaak. 

Dat blijkt uit onderzoek van EenVandaag onder ruim 30.000 leden van het Opiniepanel. Nadat het kabinet struikelde over dit thema is immigratie deze verkiezingen een topprioriteit voor kiezers. De helft (49 procent) noemt het één van de belangrijkste onderwerpen die de politiek moet aanpakken.

Rechtse partijen voor beperken asiel

Asiel is voor velen het belangrijkste thema, als het over immigratie gaat: maar liefst acht op de tien kiezers vinden de instroom nu te hoog en willen dat die beperkt wordt. Dat zijn vooral kiezers aan de rechterkant van het spectrum, zoals die van de VVD, PVV, FVD, JA21 en BBB. Vrijwel alle kiezers van deze partijen willen dat de aantallen drastisch naar beneden gaan.

Kiezers van middenpartijen als NSC en het CDA denken er niet veel anders over. 95 procent van de NSC-kiezers wil minder asielzoekers opvangen, 90 procent van de CDA-kiezers heeft dezelfde mening. Een panellid dat op de partij van Pieter Omtzigt wil stemmen, zegt daarover: ""Als het systeem piept en kraakt, zullen er keuzes gemaakt moeten worden. Hoe schrijnend dat soms ook is.""

Ook veel linkse kiezers voor

Maar de steun voor het beperken van de asielinstroom is er niet alleen bij rechts. Ook op links vinden grote groepen kiezers de urgentie groot. SP-kiezers het meest: 85 procent van hen vindt dat het aantal asielzoekers moet krimpen.

Grote groepen kiezers van de ChristenUnie (58 procent), Partij voor de Dieren (52 procent), D66 (48 procent) en Volt (42 procent) delen die opvatting. Veel van deze kiezers staan niet per se onwelwillend tegenover het opvang van asielzoekers, maar zien dat dat niet op een verantwoorde manier kan. Een D66-kiezer in het onderzoek: ""We moeten wel in staat zijn mensen die komen ook menswaardig bestaan te bieden, met perspectief. Dat lukt ons nu niet.""

Verkiezingsdebat bij EenVandaag

'Links moet probleem erkennen'

Een deel van deze linkse en -middenkiezers vindt dat linkse partijen moeten erkennen dat er grenzen zitten aan het aantal asielzoekers dat Nederland kan opvangen: ""Iedereen mag van mij komen als we genoeg ruimte, huizen en zorgvoorzieningen hebben. Maar die hebben we niet"", zegt een Volt-kiezer.

Zelfs in meer linksere achterbannen klinken kritische geluiden naar de houding van hun partij: ""Waar ik me soms aan erger is dat links, en ook mijn partij, doet alsof er geen probleem is. Ik maak me zorgen en met mij vele anderen. Daar moet een oplossing voor komen"", zegt een Partij voor de Dieren-kiezer. Van de grotere partijen zijn GroenLinks-PvdA-kiezers het minst voor het beperken van de asielinstroom.

Oorlogsvluchtelingen en EU-arbeidsmigranten welkom

Er zijn verschillen in hoe welkom bepaalde groepen immigranten zijn in Nederland. Oekraïense vluchtelingen zijn het meest welkom, volgens panelleden: 77 procent vindt dat zij hier opgevangen moeten worden. Dat zijn iets minder mensen dan een jaar geleden (85 procent), maar nog steeds gaat het om een grote meerderheid.

In iets mindere mate moet volgens de meeste kiezers hetzelfde gelden voor mensen die op de vlucht zijn voor andere oorlogen (57 procent), politieke vluchtelingen (56 procent) en arbeidsmigranten van binnen de Europese Unie (56 procent).

Arbeidsmigranten buiten de EU niet welkom

Beduidend minder welkom zijn arbeidsmigranten van buiten de EU: slechts 1 op de 5 wil dat Nederland die groep opneemt. Deze optie wordt nog wel eens geopperd om de arbeidstekorten op te lossen, maar zelfs bij kiezers van GroenLinks-PvdA is er geen meerderheid voor.

Een GroenLinks-PvdA-stemmer schrijft in het onderzoek: ""Waarschijnlijk kunnen we niet zonder, maar we moeten wel beter nadenken over de gevolgen voor de samenleving dan we met de gastarbeiders in de jaren 60 deden."" Ook voor het ontvangen van klimaatvluchtelingen (24 procent) en economische migranten (11 procent) is er weinig steun.

Over dit onderzoek

Vragen? Stel ze!

Asielcrisis
                        395 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789882,"Omtzigt voor kiezers minder acceptabel als minister-president geworden, omdat hij twijfelt over premierschap",EenVandaag,2023-11-17,"Zijn eigen kiezers maalden er niet om, maar de onduidelijkheid over of Pieter Omtzigt premier wil worden ligt bij andere stemmers niet goed. Minder dan de helft vindt hem nu nog acceptabel als premier. Geert Wilders doet het juist iets beter dan eerder.

Dat blijkt uit onderzoek van EenVandaag onder ruim 30.000 leden van het Opiniepanel. Geen enkele leider van de grootste partijen kan nu op steun van een meerderheid van de kiezers rekenen. Waar Omtzigt (NSC) eerder nog boven de rest uitstak, doet hij het nu even goed als VVD-leider Dilan Yeşilgöz. PVV-voorman Wilders is nu bijna even acceptabel als Frans Timmermans (GroenLinks-PvdA).

Pieter Omtzigt keldert

Ondanks grote druk van media en andere politici wilde Omtzigt lang niet zeggen of hij na de verkiezingen premier wil worden, mocht zijn partij als grootste uit de stembus komen. Uiteindelijk liet hij vorige week weten een voorkeur te hebben voor het fractievoorzitterschap in de Tweede Kamer, maar hij sloot een premierschap niet definitief uit.

Die aanhoudende vraagtekens hebben een weerslag op hoe mensen naar Omtzigt als premier kijken. In oktober vond 58 procent hem nog acceptabel in die functie. Hij deed het daarmee beter dan de rest en was de enige lijsttrekker die de steun kreeg van de meerderheid. Inmiddels is dat gezakt naar iets minder dan de helft (45 procent), een even grote groep (43 procent) vindt de NSC-leider onacceptabel als premier.

'Hij is een twijfelaar'

Veel mensen zeggen dat ze van mening zijn veranderd door de twijfelende houding van de politicus. ""Ik was ook gecharmeerd van Pieter Omtzigt"", zegt een kiezer die nu zegt op GroenLinks-PvdA te gaan stemmen. ""Maar ik haak af. Ik wil niet geregeerd worden door een twijfelaar.""

Anderen zijn het daarmee eens. Ze vinden dat Omtzigt door zijn gedrag te onvoorspelbaar is en geen leiderschap uitstraalt. ""De leider van dit land moet juist daadkracht tonen en beslissingen nemen"", zegt een ander panellid daarover.

'Zichzelf buitenspel gezet'

Door te zeggen dat het zijn voorkeur heeft om in de Tweede Kamer te blijven, heeft hij zichzelf volgens sommige deelnemers bovendien buitenspel gezet. ""Dit lijkt me geen goed uitgangspunt voor een baan waarvoor 100 procent inzet is vereist"", legt een deelnemer uit.

Als Omtzigt na de verkiezingen alsnog zelf premier zou worden, hebben mensen het gevoel dat zijn inzet minder serieus zal worden genomen en dat hem de hele kabinetsperiode zal worden nagedragen dat hij de baan zelf liever niet wilde.

NSC stabiel in zetelpeiling

Dat Omtzigt aangeeft het liefst Tweede Kamerlid te willen blijven, vinden zijn eigen kiezers geen probleem. In de nieuwste zetelpeiling van EenVandaag en Ipsos blijft NSC stabiel op 26 zetels. De nieuwe partij staat sinds de oprichting eind augustus tussen de 25 en 27 zetels in de zetelpeiling.

Tegelijk zien NSC-kiezers, en de meeste mensen die BBB, JA21 of SGP willen stemmen, in Omtzigt nog wel een geschikte premier. Ze vinden hem kundig, zijn het eens met zijn standpunten en denken dat hij het vertrouwen in de politiek kan herstellen.

Coalitie over rechts

Eerder vonden ook de meeste stemmers op de linkerflank, van bijvoorbeeld GroenLinks-PvdA, de SP en de Partij voor de Dieren, Omtzigt acceptabel als minister-president. Inmiddels is dat anders: een deel van hen vindt Omtzigt naast te twijfelend, ook 'te rechts' en 'te conservatief' om premier van Nederland te zijn.

Zij zijn afgeknapt door het idee dat Omtzigt het liefst een kabinet wil vormen met partijen als BBB, en eventueel JA21 en de SGP. Hoewel de NSC-leider later zelf aangaf dat zijn uitspraken verkeerd werden geïnterpreteerd, is het beeld blijven hangen dat hij graag een coalitie 'over rechts' wil. De linkse kiezers willen dat juist niet.

Dilan Yeşilgöz en de VVD

Door de daling van de populariteit van Omtzigt als premier is hij op gelijke hoogte gekomen met Yeşilgöz. 45 procent zou het acceptabel vinden als de VVD-leider de opvolger van haar partijgenoot Mark Rutte wordt. Dat is ongeveer net zoveel als de afgelopen maanden.

Mensen vinden haar deskundig en noemen haar verdiensten als minister. Ook haar geslacht speelt voor sommigen een rol. De weerstand tegen Yeşilgöz zit bij haar niet alleen in de persoon, maar grotendeels ook bij haar partij. ""Het is tijd voor iets anders. De VVD heeft het lang genoeg gedaan"", verwoordt een deelnemer een breder gedragen gevoel.

Geert Wilders klimt

De populariteit van Wilders als premier is juist licht gestegen. De PVV-leider wil meeregeren en zegt daarvoor bereid te zijn zich gematigder op te stellen. 3 op de 10 kiezers (29 procent) vinden hem nu acceptabel als minister-president, vorige maand was dat nog een kwart (24 procent). Nog altijd krijgt hij bijna alleen steun van kiezers op de rechterflank.

Nu hun eigen partij het in de peilingen slechter doet, zijn vooral BBB-stemmers positiever over Wilders gaan denken. De meeste NSC-stemmers vinden Wilders juist onacceptabel. Ze zien een coalitie met de PVV zitten, maar Wilders als premier is voor hen een brug te ver.

Weerstand bij Frans Timmermans

Wilders doet het nu bijna net zo goed als GroenLinks-PvdA-leider Frans Timmermans (34 procent). De linkse partij hoort bij de grotere partijen in de zetelpeiling, maar vooral bij rechtse kiezers roept Timmermans, vooral door zijn standpunten over immigratie en klimaat, nog altijd veel weerstand op.

Anderen vinden hem juist geschikt. Zijn internationale ervaring wordt daarbij veel genoemd. ""Timmermans heeft als internationaal politicus veel ervaring en kan daarom goed internationaal optreden in de huidige wereldproblematiek"", zegt een linkse kiezer daarover.

Niet per se van grootste partij

Meestal levert de grootste partij in de Tweede Kamer de premier, maar dat hoeft niet. De meest recente voorbeelden komen uit 1977 en 1982. Toen belandde de grootste partij, de PvdA, uiteindelijk niet in de coalitie. In plaats van PvdA-lijsttrekker Joop den Uyl werden toen CDA'ers Dries van Agt (1977) en Ruud Lubbers (1982) premier.

Tweederde (64 procent) vindt het goed dat de grootste partij in Nederland niet per se de minister-president hoeft te leveren. ""Kwaliteit is belangrijker dan zetelaantal"", is daarvoor een veelgenoemde reden.

Kwaliteit van premierskandidaat

Veel mensen wijzen daarbij op NSC, een partij die pas 3 maanden bestaat. Ze vrezen dat het ten koste kan gaan van de kwaliteit als een nieuwe partij gedwongen wordt om binnen de eigen gelederen met een geschikte premierskandidaat te komen.

De meeste NSC-stemmers vinden dan ook dat niet moet worden vastgelegd dat de grootste partij altijd de minister-president levert. Ook GroenLinks-PvdA-stemmers vinden dat. Zij hebben daar een andere reden voor: veel van hen hopen dat Timmermans met zijn internationale ervaring premier kan worden, ook als de partij niet de grootste wordt. VVD-stemmers zijn verdeeld over de kwestie.

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789886,"Recordaantal meldingen bij 144 Red een dier, dierenpolitie wil versterking meldpunt",EenVandaag,2023-11-16,"Het aantal meldingen van dierenmishandeling en dierenverwaarlozing stijgt enorm. Daarom moet het meldpunt 144 'Red een Dier' op korte termijn flink worden uitgebreid met meer medewerkers, zegt de politie. 

""Het meldpunt is de afgelopen jaren in omvang gestegen"", zegt Joop de Schepper, die vanuit de politie verantwoordelijk is voor het thema dieren. ""We hebben heel lang op zo'n 50.000 meldingen per jaar gezeten. Die zien we oplopen tot zo'n 135.000, nu al dit jaar. Dat worden er wel 150.000.""

Meldpunt 144

Bij het meldpunt 144 'Red een Dier' wordt een melding beoordeeld en gekeken of de politie, dierenambulance, de Landelijke Inspectiedienst Dierenbescherming (LID) of de Nederlandse Voedsel- en Warenautoriteit (NVWA) erop af moeten.

""We zitten echt aan het maximum. Dat zouden we wel willen vergroten"", zegt De Schepper. ""Dan kunnen mensen in de uitvoering effectiever werken.""

Aan het plafond

Het meldpunt zit aan het plafond, zegt De Schepper. ""Dat betekent dat meldpunt niet alle uren geopend is, terwijl er wel vraag is. Bijvoorbeeld in avond. Dan komen meldingen terecht bij 0900 of 112. Zaken die zijn bedoeld voor de dierenambulance of inspectie vallen dan weg. Daarmee houd je niet alles bij elkaar.""

De Schepper wil meer mensen bij het meldpunt, maar ook versterking met expertise. ""Geef ons meer mogelijkheden in termen van opleiding en spullen voor de bestaande specialisten.""

Animal cops

De dierenpolitie en het bijbehorende meldpunt kwamen er als grote wens van de PVV, tijdens het kabinet-Rutte I. Aanvankelijk hoorden daar 500 fulltime 'animal cops' bij. Nadat de gedoogconstructie met de PVV klapte, werd ook de dierenpolitie opnieuw ingericht.

De fulltime dierenagenten zijn nu zogenoemde 'themahouders', die naast hun dagelijkse werk meldingen over dieren behandelen. Er zijn nu ruim 300 agenten met het specialisme 'dieren' actief, die in basisteams door het hele land werken. Jaarlijks onderzoeken ze zo'n 50.000 zaken waar politiebevoegdheden voor nodig zijn. ""Zaken met betrekking tot witwassen, huiselijk geweld, zedendelicten en dierengevechten.""

Themahouders door het land

'Probeergedrag' op dieren

Dierenverwaarlozing en dierenmishandeling zijn vaak een belangrijk signaal dat er meer mis is, zegt De Schepper. ""Vaak is het wel een indicatie, dat zien we bij jeugd, hoe ze omgaan met dieren, dat zien we bij huiselijk geweld, maar zelfs bij levensdelicten en zedendelicten"", legt hij uit.

""Dan lijkt het wel alsof er eerst 'probeergedrag' is met dieren"". De Schepper: ""Waar dieren in nood zijn, zijn vaak ook mensen in nood.""

Konijn doodgeslagen

Zo werd Fouad L., die in Rotterdam drie mensen doodschoot, eerder veroordeeld voor dierenmishandeling. Met een kruisboog schoot hij op vissen en hij doorboorde een duif. Zijn konijn sloeg hij dood met een baksteen, terwijl hij dronken was.

""Hoe hardvochtig mensen met dieren omgaan, zo gaan ze ook met mensen om"", zegt dierenagent Yvonne in Amsterdam. ""Zodra mensen dieren gaan mishandelen gaat er iets mis, zegt de agent. Als je een dier pijn kan doen, wat gaat er dan mis in het koppie?""

Strengere wetten vanaf 2024

Vanaf 2024 gelden strengere wetten bij dierenmishandeling en dierenverwaarlozing. Zo gaat de maximale straf voor dierenmishandeling omhoog: bij ernstige delicten van 3 naar 5 jaar. Het wordt verboden om zelf je huisdier te doden. Dat gold al voor honden, katten en ganzen, maar geldt straks ook voor andere huisdieren als cavia's en konijnen. Ook kan de rechter straks een levenslang houdverbod (van huisdieren) opleggen.

""Ik kom nog uit de tijd dat wanneer je een dode hond vond, hij in de vuilnisbak ging en nu maken we er een plaatsdelict van met DNA-sporen"", vertelt De Schepper. ""Hou je iemand buiten heterdaad aan, dan wordt die voor de rechtbank gebracht. Dat zullen we dan ook voor andere dieren doen.""

Volwaardig thema

De politie staat onder druk. Demonstraties, polarisering en het bewaken en beveiligen van mensen vragen veel van agenten in basisteams. ""Ik vergelijk het altijd maar met jeugd, daar houden we ons ook mee bezig, hulpverlening en school - soms is ook politie nodig"", zegt De Schepper.

""Sommige vormen van criminaliteit sterven ook uit. Daar komt voor terug: klimaat, milieu, cybercrime en dieren. Daarbinnen kijken we wat belangrijk is. Dieren zijn daarbinnen een volwaardig item, niet meer en niet minder.""

Julian F.

""Wij hebben geleerd: daar waar we dieren tegenkomen in slechte situaties, dan is het bijna altijd te relateren aan mensen in slechte situaties"", vertelt De Schepper. ""We hebben eerder de voorbeelden genoemd: huiselijk geweld en mishandeling.""

De Schepper haalt daarbij ook de zaak rond oppasser Julian F. aan, die ook naar kinderporno en dierenporno keek. ""Dat willen we als politie in een vroeg stadium herkennen, zodat je aan de voorkant preventief actie kunt doen. Het zou mooi zijn als we meer inzicht kunnen krijgen.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789889,Zwevende kiezers gaan doorslag geven bij verkiezingen en hier gaan ze op letten om hun stem te bepalen,EenVandaag,2023-11-16,"Pas 4 op de 10 kiezers weten zeker waar ze op gaan stemmen. Met nog drie partijen die meedoen in de race om de grootste te worden, zijn zwevende kiezers allesbepalend. Hoe gaan zwevende kiezers rond de grootste partijen hun stem bepalen? 

Dat vroeg EenVandaag aan ruim 10.000 zwevende kiezers die tenminste een van de grotere partijen in de zetelpeiling van EenVandaag en Ipsos overwegen. Het gaat hier om kiezers die mogelijk gaan stemmen, maar er nog niet helemaal uit zijn.

Verkiezingsprogramma's en debatten

De zwevende kiezers gaan zich vooral nog verdiepen in verkiezingsprogramma's (43 procent), wachten laatste ontwikkelingen rond grote thema's af (41 procent) of gaan er goed voor zitten bij de laatste debatten (34 procent).

Maar de ene zwevende kiezer is de andere niet. Dat blijkt ook als we de kiezersgroepen uitsplitsen naar de partij(en) die ze volgende week overwegen bij de Tweede Kamerverkiezingen. Hier gaan de zwevende kiezers rond VVD, NSC, GroenLinks-PvdA, PVV, D66 en BBB de komende dagen op letten.

VVD: plannen en daadkracht

Waar letten mensen die twijfelen over de VVD de komende week op? Het verkiezingsprogramma staat stipt op één. Bijna de helft van de potentiële kiezers wil zich daar nog in verdiepen. Interessant is verder dat deze groep de doorrekening ervan zwaarder laat wegen dan andere kiezers. 1 op de 5 mogelijke VVD-kiezers gaat daar naar kijken.

VVD-leider Dilan Yeşilgöz kan nog kiezers winnen door zich daadkrachtig op te stellen. Zwevers rond de VVD vinden dat belangrijker dan andere kiezers. Verder moet de lijsttrekker integriteit uitstralen, regeerambities laten zien, een visie hebben op de toekomst en bepaalde kwesties aankaarten. De onderwerpen immigratie, veiligheid en koopkracht noemen ze daarbij het vaakst.

NSC: inhoud en oprechtheid

Zwevende kiezers die NSC een kans geven gaan zich iets vaker dan andere kiezers verdiepen in verkiezingsprogramma's. Ook zijn ze (42 procent) iets vaker dan gemiddeld (34 procent) benieuwd hoe lijsttrekkers van partijen die zij overwegen het gaan doen in grote debatten die nog komen.

Pieter Omtzigt kan deze kiezers vooral overhalen door oprechtheid uit te stralen. Significant vaker dan gemiddeld willen mogelijke NSC-kiezers dit terugzien bij de lijsttrekker. Niet vaker dan andere kiezers, maar wel belangrijk is dat Omtzigt laat zien dat hij veel van de inhoud weet, een visie heeft en kwesties aankaart die zij belangrijk vinden. Het gaat bij deze kiezers vooral om de politieke cultuur en bestaanszekerheid.

GroenLinks-PvdA: kwesties aankaarten

Bij mensen die GroenLinks-PvdA overwegen maar er nog niet over uit zijn, valt op dat gesprekken met mensen in hun omgeving vaker dan bij anderen de doorslag geven. Ongeveer 1 op de 6 zwevers rond die partij zegt dat dat bepalend is.

Ook vinden ze het belangrijk dat lijsttrekker Frans Timmermans zich vooral op de inhoud onderscheidt. Hij moet kwesties aankaarten die zij belangrijk vinden, vooral armoede en het klimaat. Verder is het voor deze groep belangrijk dat Timmermans zich richt op de toekomst.

PVV: actuele gebeurtenissen

Zwevers rond de PVV laten zich iets vaker dan gemiddeld leiden door actuele gebeurtenissen op voor hen grote thema's, met name immigratie.

Om kiezers bij zijn partij te laten landen, moet Geert Wilders de laatste dagen vooral laten zien dat hij wil (mee)regeren. Een kwart (27 procent) van de mogelijke PVV-sympathisanten neemt dat mee bij het bepalen van hun stem, tegenover 18 procent van andere zwevende kiezers.

D66: invloed van kieswijzers

Opvallend bij twijfelaars rond D66 is de invloed van kieswijzers op hun stem. Bijna de helft (44 procent) van die groep laat zijn stem in de laatste dagen afhangen van de uitkomst daarvan - veel vaker dan andere kiezers (29 procent gemiddeld). Verder gaan twijfelaars rond D66 vaker af op nieuwsartikelen en podcasts over partijen en lijsttrekkers om hun stem te bepalen. Ze laten zich juist minder vaak dan anderen leiden door gebeurtenissen rond thema's die zij belangrijk vinden.

Wat moet lijsttrekker Rob Jetten de komende dagen doen om nog kiezers winnen? Vooral door de juiste visie op de toekomst te schetsen. Ruim de helft van de twijfelaars rond D66 (53 procent) vindt dat belangrijk, veel vaker dan de gemiddelde zwevende kiezer (34 procent). Net als mensen die GroenLinks-PvdA overwegen, laten zij zich relatief vaak beïnvloeden door gesprekken met vrienden, familie of collega's 17 procent).

BBB: debatten en willen regeren

Ook kiezers die BBB een kans geven gaan op het puntje van hun stoel zitten bij debatten die nog komen. 42 procent van hen neemt het optreden van lijsttrekkers daarin mee bij het bepalen van hun stem. Ook zijn zij, meer dan andere kiezers, vatbaar voor gebeurtenissen rond thema's die zij belangrijk vinden, zoals immigratie en de zorg. Opvallend genoeg wordt stikstof maar weinig genoemd.

Als Caroline van der Plas deze kiezers definitief wil binnenhalen, zal ze daadkracht en integriteit uit moeten stralen. Zwevers rond BBB geven vaker dan andere kiezers aan dat ze daar gevoelig voor zijn. Ook moet de lijsttrekker laten zien dat ze wil meeregeren.

Over dit onderzoek

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42791932,Wilders tegen Yesilgöz: 'Denk dat wij het op heel veel dingen eens kunnen worden',NOS.nl,2023-11-12,"Renze Klamer die het debat presenteert wil weten hoe de verhoudingen tussen de VVD van Yesilgöz en de PVV van Wilders zijn. ""Ik sluit geen kiezers uit"", zegt Yesilgöz. ""Ik denk dat wij het ook wel op heel veel punten eens kunnen worden"", aldus Wilders.",2023-01-01,2023-11-01,2023-11-06
42791935,"BBB wil meer opvangplekken voor ouderen, VVD meer automatisering in zorg",NOS.nl,2023-11-12,De PVV en BBB vinden het onbegrijpelijk dat er niet meer opvangplekken zijn voor ouderen. De VVD benadrukt dat het moeilijk is om voldoende zorgpersoneel te vinden en pleit voor meer automatisering in de zorg.,2023-01-01,2023-11-01,2023-11-06
42791937,"RTL-verkiezingsdebat: Stevige gesprekken over zorg, woningtekort en armoedeval",NOS.nl,2023-11-12,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

00:55

We sluiten het blog

Lees hier het samenvattende artikel over het debat:

gisteren, 23:32

Frits Wester ziet coalitie zonder Omtzigt en Timmermans

RTL-verslaggever Frits Wester sluit af met de opmerking dat volgens hem de zes mensen aan tafel het redelijk eens kunnen worden. Voor een coalitie zijn de afwezige NSC en GroenLinks-PvdA niet nodig, zei hij.

Maar alles overziend zijn er bij alle thema's toch grote verschillen tussen de zes lijsttrekkers die vanavond bij RTL in debat gingen. De partijen konden elkaar vinden bij het benoemen van problemen, maar over hoe die moeten worden opgelost waren zo nu en dan flinke discussies. Die verliepen over het algemeen wel in een vriendelijke sfeer. 

gisteren, 23:22

Ouwehand: vervuilers en miljonairs meer laten betalen

Lijsttrekker Ouwehand van de Partij voor de Dieren wil voor meer bestaanszekerheid zorgen door ""fossiele vervuilers meer te laten betalen"" en vindt ook dat de ""300.000 miljonairs in Nederland wat meer mogen bijdragen"". VVD-leider Yesilgöz is het daar niet mee eens. De VVD wil niet het land ""kapot belasten"", aldus Yesilgöz.

Zij zegt dat de rijkere groep de afgelopen jaren al extra is belast en verbaast zich over de vijandigheid bij andere partijen voor de bedrijven, die toch voor het geld zorgen voor de middeninkomens. Yesilgöz vindt dat er bezuinigd moet worden op de overheidsuitgaven, bijvoorbeeld op ontwikkelingssamenwerking. Dat punt komt geregeld terug in haar campagne.

gisteren, 23:15

Wilders denkt dat hij het met Yesilgöz eens kan worden

Presentator Renze Klamer wil opheldering over de relatie tussen PVV en VVD. Hij wijst erop dat de lijsttrekkers Wilders en Yesilgöz eerst toenadering zochten maar elkaar bij het radiodebat op NPO Radio 1 in de haren vlogen. Yesilgöz herhaalt dat ze ""geen kiezer uitsluit"".

Wilders denkt ""dat we het op inhoud wel eens kunnen worden"". Hij pleit voor bezuinigingen op ontwikkelingssamenwerking, een voorstel waar Yesilgöz in het vorige RTL-debat ook al mee kwam.

gisteren, 22:56

Idee van Van der Plas voor laagste inkomens

Het volgende onderwerp, de stijgende prijzen, begint met de vraag hoe de lijsttrekkers ervoor gaan zorgen dat mensen kunnen rondkomen. BBB-leider Van der Plas heeft er wel een idee over, maar dat ""is een voorstel dat uitwerking verdient"". Ze vindt dat de laagste salarissen moeten worden vrijgesteld van belastingen en premies.

RTL-verslaggever Wester, die ook aan tafel zit, wijst erop dat die mensen dan ook geen zorgpremie betalen. Van der Plas herhaalt dat het een idee is dat verder moet worden uitgewerkt.

gisteren, 22:48

GroenLinks-PvdA laat van zich horen

Tot zover het thema zorg. Straks het derde en laatste onderwerp van de avond: de stijgende prijzen. Maar eerst is het weer tijd voor een reclameblok en daarin zien we Frans Timmermans. Hij is niet bij het debat aanwezig, maar zijn partij GroenLinks-PvdA heeft wel zendtijd ingekocht.

gisteren, 22:20

Zes lijsttrekkers over zorg: over ontlasten mantelzorg

Een vragensteller, die voor haar demente moeder zorgt, wil weten wat de lijsttrekkers willen doen aan het ontlasten van mantelzorgers. D66-leider Jetten vindt dat de mantelzorg beter ondersteund moeten worden, bijvoorbeeld een tijdelijk verlofregeling.

Ook moet er een goede plek zijn om de moeder op te vangen. Allerlei partijen, zoals ook de VVD, knikken instemmend bij het SP-plan om een buurtzorghuis op te richten.

De PVV en BBB vinden het onbegrijpelijk dat er niet meer opvangplekken zijn voor ouderen. ""Ik heb van mijn moeder geleerd: de beschaving meet je af aan hoe je omgaat met de ouderen"", aldus PVV-leider Wilders. SP-leider Marijnissen, die zich al jaren inzet voor betere zorg, is blij met de uitspraken van haar collega's. ""Ik hoop dat dit wel tot iets leidt.""  De VVD wijst erop dat het moeilijk is om personeel te vinden en zegt dat de ouderenzorg meer moet gaan werken met zogenoemde slimme oplossingen. BBB gelooft niet in de ""robotisering"" van de zorg en Wilders wil weten wat de VVD nu precies doet. Hij wil minder bureaucratie en meer geld voor de zorg, maar Yesilgöz zegt dat een zak geld de problemen niet oplost.

Marijnissen geeft de schuld aan de marktwerking, waarop Yesilgöz, die zegt dat ze zelf ook mantelzorger is, reageert dat dat wel een oud verhaal is.

gisteren, 22:18

Reclameblok, daarna zorg

In het programma zit een aantal reclameblokken. Daardoor kunnen de zes lijstrekkers even op adem komen. Ze maken onderling een praatje om de tijd door te komen.

gisteren, 22:17

Wilders en Jetten botsen over duurzaamheid

PVV-leider Wilders vindt dat D66-voorman Jetten in zijn rol als demissionair klimaatminister verantwoordelijk is voor te strenge regels voor duurzaamheid. Hij heeft het over ""de duurzaamheidsideologie"" van Jetten. ""Je moet wel eerst een dak hebben voor je een zonnepaneel kunt leggen"", zegt Wilders in het debat over de woningnood.

Even later zoekt PVV-leider Wilders de verbinding met de andere lijsttrekkers. ""We kunnen het ons niet permitteren om het niet eens te worden. We moeten hier uitkomen en we gaan hier ook uitkomen.""

Jetten richt zijn pijlen in dit debat op VVD-leider Yesilgöz. Eerst wijst hij op de, in zijn ogen ""flirt met de PVV"". Enige tijd geleden zei Yesilgöz dat ze samenwerking met de PVV niet uitsloot, zoals haar voorganger Rutte wel deed, en nu zegt ze dat ze het met Wilders eens is dat immigratie een oorzaak is van de woningnood.

Daarna valt Jetten Yesilgöz aan op de rente op de studieschuld. De VVD stemde als enige coalitiepartij tegen het bevriezen van de rente op die leningen. Yesilgöz zegt dat de rente niet uitmaakt bij het kopen van een woning, het gaat om de hoogte van de studieschuld.

Tot zover het thema wonen, hierna komt het onderwerp zorg op tafel.

gisteren, 22:06

Meer huizen wil iedereen, maar op welke manier?

Als eerste gaan de lijsttrekkers in gesprek over de woningmarkt, voor veel mensen een belangrijk verkiezingsthema. Iedereen is het erover eens dat er huizen bij moeten komen, maar de partijleiders verschillen over de oorzaken en de oplossingen van het woningtekort.

D66-lijsttrekker Jetten denkt dat ""slimmer bouwen"" een oplossing is om de doorstroming op de woningmarkt te bevorderen. Hij pleit voor veel nieuwe kleine woningen, voor onder meer starters. ""Ik kan me goed voorstellen dat je in de steden de hoogte in kan gaan en dat er in de dorpen een straat bij komt."" Voor dat laatste is ook BBB te porren, net als GroenLinks-PvdA, die dus niet bij dit debat aanwezig is.

PVV-lijsttrekker Wilders vindt eveneens dat er meer gebouwd moet worden, maar betrekt ook zijn anti-immigratiestandpunt erbij. Hij vindt dat statushouders te snel een huis krijgen en dat ""Nederlanders te lang moeten wachten"". Ook VVD-lijsttrekker Yesilgöz vindt dat de immigratie het moeilijker maakt. 

In de ogen van lijsttrekker Marijnissen van de SP is ""woningnood geen natuurverschijnsel"", maar komt het doordat het te veel aan de markt is overgelaten. Ze wil dat corporaties een grotere rol krijgen en vindt dat vastgoedbeleggers te veel macht hebben. Ouwehand (Partij voor de Dieren) sluit zich aan bij Marijnissen. ""Dit probleem komt niet uit de lucht vallen."" Ze wijst erop dat bijna de helft van de grond in Nederland wordt gebruikt door de veehouderij. Haar partij wil dat de veestapel binnen twee jaar met driekwart wordt teruggedrongen. ""Dan komt er grond vrij voor die 'straatjes erbij'.""

gisteren, 21:37

RTL-debat is begonnen, 'hoop op gesprek over samenwerken'

Het tweede RTL Verkiezingsdebat is zojuist begonnen. De zes lijsttrekkers zitten aan tafel bij presentator Renze Klamer in een hotel in Amsterdam. De andere presentatoren zijn Frits Wester, Meike de Jong en Gijs Rademaker van het RTL Nieuwspanel. Er worden ook vragen gesteld door het publiek. Presentator Wester zegt bij het begin dat hij hoopt dat het debat ook gaat over samenwerken en hoe het na de verkiezingen verder gaat. ""Hopelijk wordt het niet alleen jij-bakken.""

gisteren, 20:18

Vanavond tweede RTL-verkiezingsdebat 

Zes lijsttrekkers maken vanavond hun opwachting in het tweede RTL-debat. Het zijn Dilan Yesilgöz (VVD), Geert Wilders (PVV), Caroline van der Plas (BBB), Esther Ouwehand (PvdD), Rob Jetten (D66) en Lilian Marijnissen (SP). Zij gaan met elkaar en met een aantal kiezers in gesprek over de thema's woningmarkt, zorg en 'onze portemonnee', zoals RTL het noemt.

De voormannen van twee van de drie grootste partijen in de Peilingwijzer zijn zoals bekend afwezig. NSC van Pieter Omtzigt vond het format ""minder passen"" bij de partij. GroenLinks-PvdA-leider Timmermans doet niet mee omdat zijn agenda te vol zou zijn met andere debatten.

Het debat begint rond 21.35 uur en wordt live uitgezonden op RTL 4.

gisteren, 19:36

Lijsttrekkers bij drukbezochte klimaatmars Amsterdam

Bij de klimaatmars in Amsterdam waren vandaag behalve tienduizenden betogers ook een aantal lijsttrekkers aanwezig. Rob Jetten (D66), Frans Timmermans (GroenLinks-PvdA), Esther Ouwehand (PvdD), Laurens Dassen (Volt), Lilian Marijnissen (SP), Edson Olf (Bij1) en Gerard van Hooft (50Plus) gingen met elkaar in debat.

De mars werd georganiseerd door negen organisaties, die zich hadden verenigd onder de naam Klimaatcrisis Coalitie. Met het oog op de verkiezingen willen ze ""een nieuwe politieke wind"" door Nederland laten waaien.

gisteren, 17:59

Politici gasthoofdredacteur bij De Telegraaf

Zoals altijd bij Tweede Kamerverkiezingen mogen lijsttrekkers zelf een pagina maken voor De Telegraaf. Zeven lijsttrekkers gingen vandaag op de redactie aan de slag en het resultaat staat morgen in de krant.

Telegraaf-hoofdredacteur Kamran Ullah zei dat de gasthoofdredacteuren echt de vrije hand hebben gekregen. Volgens hem hebben ze hun best gedaan om ""een beetje Telegraaf te zijn, een kop met een kwinkslag of net een andere insteek.""

VVD-leider Yesilgöz begint met een artikel onder de kop: 'Instroom omlaag'. Volgens haar presenteert haar partij daarvoor concrete maatregelen. Ook PVV-voorman Wilders besteedt aandacht aan dit onderwerp. Hij kiest als kop in grote letters voor 'PVV wil asielstop'. Wilders: ""Mensen moeten snappen wat je wilt"".

Als het om je portemonnee gaat, moet je bij GroenLinks-PvdA zijn, is de boodschap die lijsttrekker Timmermans met zijn pagina wil overbrengen.

Op de pagina van D66 staat onder meer een cartoon van Jetten als Superman. Dat moet symboliseren dat D66 dingen voor elkaar wil krijgen. NSC-voorman Omtzigt heeft het over veel van zijn belangrijke verkiezingsthema's. ""Ik ben niet van de chocoladeletter-koppen. Wij zitten een beetje op de inhoud.""

CDA-voorman Bontenbal komt met 'Knokken voor gezinnen'. En hij besteedt ook aandacht aan 'de fatsoenlijke samenleving'. BBB-leider Van der Plas zet op haar pagina onder meer dat ze de politie terug wil in de dorpen. En er komt ook iets op over de wolf.

De lijsttrekkers mochten hun handtekening zetten op de muur en maakten daar een wedstrijd van;

gisteren, 17:12

Isolatie bij partijen hoog op de politieke agenda

Vrijwel alle politieke partijen willen de komende jaren mensen helpen bij het isoleren van hun huis. Energiebesparing vanwege het klimaat speelt daarbij een rol, maar de gedachte is vooral dat mensen hun geld beter aan boodschappen kunnen uitgeven in plaats van aan hun energierekening.

Nieuw Sociaal Contract (NSC) van Pieter Omtzigt vindt dat mensen in een slecht geïsoleerd huurhuis korting moeten krijgen op de huur. Daar kunnen GroenLinks-PvdA en VVD zich ook in vinden. 

Ook zijn veel partijen voor een verbod op de slechtste energielabels voor huurhuizen. De VVD bijvoorbeeld wil vanaf 2030 minimaal energielabel D, de ChristenUnie gaat met een ondergrens van energielabel C nog een stapje verder.

gisteren, 16:48

Bontenbal: strategische blunder van Timmermans

CDA-leider Bontenbal vindt dat GroenLinks-PvdA-lijsttrekker Timmermans een ""strategische blunder"" heeft gemaakt met zijn uitspraken over het klimaatbeleid van het kabinet. Timmermans zei vanochtend dat het kabinet op dit gebied niets heeft gedaan en dat Nederland al duizend dagen stilstaat.

De politici ontmoetten elkaar vanmiddag op de redactie van De Telegraaf en Bontenbal wierp de GroenLinks-voorman voor de voeten dat het kabinet juist heel veel heeft gedaan: ""Als er één onderwerp is waar we stappen hebben gezet en we steeds bij elkaar zijn gekomen, was dat het klimaat.""

Timmermans antwoordde daarop dat hij al vaak heeft gezegd dat Nederland op het gebied van de energietransitie ""uit de achterhoede naar de kop van het peloton"" is gegaan. Maar hij bleef erbij dat we op een aantal gebieden hebben stilgestaan.

gisteren, 15:11

Jeugdjournaal: pingpongen met Marijnissen (SP)

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Vandaag pingpongen met Marijnissen (SP):

gisteren, 13:43

Jetten: 'Kritiek Timmermans klein en kinderachtig'

D66-lijsttrekker Jetten vindt de kritiek van GroenLinks-PvdA-voorman Timmermans op zijn klimaatbeleid ""een beetje klein en kinderachtig"". Timmermans zei vanmorgen dat Jetten deel uitmaakt van een kabinet dat op dit gebied ""niets heeft gedaan"". Volgens de GroenLinks-PvdA-lijsttrekker ""staan we in Nederland al duizend dagen stil"".

Jetten reageerde daarop in Buitenhof: ""Ik denk dat hij ook weet dat we in Nederland en in Europa de afgelopen jaren enorme stappen hebben gezet en dat we de komende tijd vooral door moeten, want er gaan vandaag in Amsterdam niet voor niks 40.000 mensen de straat op. De jonge generatie eist van ons dat we een leefbare planeet doorgeven. Dan moeten progressieve politici elkaar daar niet de maat op gaan nemen.""

Jetten zei dat hij trots is op de resultaten die hij als minister heeft geboekt. ""Maar het is nog lang niet klaar. Ik heb de afgelopen jaren een beetje in mijn eentje moeten knokken tegen VVD, CDA en ChristenUnie en we hebben ons in de groene stand gekregen, maar als je dat met meer groene politici kan doen, is dat winst.""

De D66-leider pleitte voor een nieuwe coalitie ""met een brede meerderheid vanuit het politieke midden"". Jetten waarschuwde voor ""politieke experimenten"". Hij noemde als voorbeelden daarvan dat de VVD een coalitie met de PVV niet langer uitsluit en dat NSC de optie noemt van een volgens Jetten ""extreemrechts kabinet"".

gisteren, 13:33

Protestactie tijdens uitzending Buitenhof 

De lijsttrekker van de nieuwe politieke partij LEF heeft de uitzending van Buitenhof kort verstoord. De man had posters geplakt op een raam achter presentator Pieter Jan Hagens. Die was op dat moment in gesprek met Partij voor de Dieren-lijsttrekker Esther Ouwehand. Ook Caroline van der Plas (BBB) en Rob Jetten (D66) waren in de studio aanwezig.

Op beeld is te zien dat er een ladder tegen het raam aan wordt gezet. Eerst lijkt het er nog op dat de ramen worden gezeemd, maar al snel blijkt het een poster van de politieke partij te zijn met de tekst 'Heb LEF, stem LEF'. De man schreeuwt vervolgens ""Het klimaat is belangrijker dan Omtzigt"" en ""Stemrecht."" Na korte tijd werd de man door de beveiliging verwijderd en overgedragen aan de politie. 

Een woordvoerder van de VPRO laat aan het ANP weten dat er de komende uitzendingen extra aandacht is voor beveiliging. ""In aanloop naar de verkiezingen hebben we extra voorzorgsmaatregelen genomen waaronder versterking van de beveiliging en geïntensiveerd contact met de politie"". 

gisteren, 13:13

Ouwehand: 'Economie moet krimpen'

Lijsttrekker Ouwehand van de Partij voor de Dieren vindt het noodzakelijk dat de economie krimpt. In Buitenhof zei ze dat ""oneindige economische groei niet samengaat met een eindige planeet"". Ze wilde geen percentage noemen, maar ze benadrukte: ""De enige economie die aanvaardbaar is, is een economie die past bij de draagkracht van de aarde en waarin we recht doen aan alle sociale rechten die we willen veilig stellen.""

De Partij voor de Dieren wil binnen twee jaar een reductie van de veestapel van 75 procent. Volgens Ouwehand is dat nodig om te zorgen voor gezond en betaalbaar voedsel voor iedereen. Ze vindt dat het veel te lang heeft geduurd voordat die omschakeling wordt gemaakt, waardoor boeren nu geconfronteerd worden met een heel korte termijn. Ze wil dat boeren bij die transitie financieel worden beschermd en ""dat veevoederbedrijven flink bijlappen"".

Ouwehand herhaalde dat ze graag wil meeregeren, maar dat er dan echt een ""groene koerswijziging"" moet komen. Volgens haar is politieke moed het belangrijkste criterium voor het vormen van een coalitie en moet het niet blijven bij het op papier zetten van ambities.

gisteren, 12:50

Van der Plas: 'Sterke onderhandelingspositie vanwege Eerste Kamer'

BBB-lijsttrekker Van der Plas denkt dat haar onderhandelingspositie bij eventuele coalitieonderhandelingen stevig zal zijn. In Buitenhof zei ze dat ze rekening houdt met deelname aan een kabinet. Zoals ze ook al eerder deed, hield ze potentiële NSC-kiezers voor dat haar partij zestien zetels heeft in de Eerste Kamer en NSC nul.

Ze is ook al bezig met het benaderen van kandidaat-ministers. De nummer twee op de kandidatenlijst, Mona Keijzer, is voor BBB kandidaat-premier en de nummer drie, Gijs Tuinman, ziet Van der Plas als minister van Defensie. ""En Aalt Dijkhuizen, voormalig voorzitter van Wageningen Universiteit, staat al heel lang op mijn lijst als de minister van Landbouw.""

Van der Plas, die NSC-voorman Omtzigt vaak heeft geprezen, zei dat de NSC-plannen voor de landbouw 20.000 banen gaan kosten. ""Daar moet zeker wat gebeuren, maar ik ga nog met Pieter praten."" Van der Plas beloofde de boeren dat ze voor hen zal strijden.

gisteren, 10:29

Timmermans: 'Alleen premier als GroenLinks-PvdA de grootste wordt'

GroenLinks-PvdA-leider Timmermans wil alleen premier worden als zijn partij de grootste wordt. Er wordt veel gespeculeerd over wie premier zal worden, ook door de aarzelingen die NSC-voorman Omtzigt uitspreekt over zijn eigen ambities op dat punt. De vraag in WNL Op Zondag of Timmermans iets ziet in een premierschap voor zichzelf als NSC de grootste partij wordt, beantwoordde hij stellig met nee.

Timmermans hoopt nog steeds dat GroenLinks-PvdA de grootste partij wordt. Volgens hem is de kans anders groot dat er een regering ""over rechts"" komt en hij wil dat voorkomen.

De GL-PvdA-lijsttrekker was gisteren in Málaga bij een congres van Europese sociaaldemocraten. Hij waarschuwde daar onder meer voor de invloed van extreemrechts op het bestuur. Volgens hem was die oproep niet zozeer gericht op Nederland. ""In vijf Europese landen zit extreemrechts aan de knoppen en dat heeft gevolgen voor de positie van vrouwen, voor de spanningen met minderheden en voor de kwaliteit van het bestuur."" Timmermans zei dat dat in Nederland meevalt en dat de trend hier veel meer in de richting van het midden gaat: ""In Nederland zijn mensen het geruzie meer dan zat.""

Timmermans heeft er van veel kanten kritiek op gekregen dat hij midden in campagnetijd naar Málaga is gevlogen voor het congres. Hij zei daarover bij WNL dat het een belangrijke ontmoeting was met collega's, dat hij heeft kunnen praten over dingen die in heel Europa spelen en dat veel van de bedreigingen uit het buitenland komen. ""Je krijgt niet altijd al die mensen bij elkaar. Dit was een uniek moment."" De GroenLinks-PvdA-voorman voegde eraan toe dat hij de afgelopen twee maanden in Nederland ook al met veel mensen heeft gepraat.

Timmermans leverde verder scherpe kritiek op het klimaatbeleid van D66-lijsttrekker en demissionair minister Jetten. Volgens Timmermans maakt Jetten deel uit van een kabinet dat op dit gebied ""niets heeft gedaan"": ""We staan in Nederland al duizend dagen stil.""

De omstreden leus 'From the river to the sea, Palestina will be free', die door sommigen als antisemitisch wordt gezien, vindt de GroenLinks-PvdA-voorman ""politiek totaal ontoelaatbaar"". Of de leus ook verboden wordt, moet volgens hem door de rechter worden getoetst.

WNL Op Zondag

@WNLOpZondag

Frans Timmermans (@F__Timmermans) wil alleen premier worden als GroenLinks-PvdA de grootste wordt, niet als de linkse samenwerking in een coalitie stapt met een groter NSC. #WNL https://t.co/UqaKDrGNtB

10:09

12 november 2023

gisteren, 09:20

Vanavond Lijsttrekkersdebat RTL

Bij RTL Nieuws is vanavond voor de tweede zondag op rij een lijsttrekkersdebat. Deelnemers zijn Yesilgöz (VVD), Wilders (PVV), Van der Plas (BBB), Marijnissen (SP), Jetten (D66) en Ouwehand (Partij voor de Dieren). GroenLinks-PvdA-lijsttrekker Timmermans en zijn NSC-collega Omtzigt waren ook uitgenodigd, maar zij komen niet. Timmermans is wel bij WNL op Zondag en bij Buitenhof zitten Van der Plas, Jetten en Ouwehand.

gisteren, 09:15

De Peilers over Migratie

In de trektocht met een mobiel stemhokje door Nederland is het thema vandaag migratie.

gisteren, 08:50

Ook vandaag trekken lijsttrekkers eropuit

Ook vandaag is de agenda van de lijsttrekkers goed gevuld. Zo wordt er op straat campagne gevoerd, net als gisteren. Een aantal partijen gebruikt het een na laatste weekend voor de verkiezingen om weer te flyeren op straat. Bij de laatste campagne voor de Tweede Kamerverkiezingen, in maart 2021, kon dat niet, omdat Nederland nog in de coronacrisis met allerlei strenge maatregelen zat.

gisteren, 08:45

Podcast De Campagne Stemming

in de dagelijkse podcast De Campagne Stemming praten Xander van der Wulp en Joost Vullings onder meer over campagne voerende politici (onder wie oud-VVD-leider Rutte) en de speech van GroenLinks-PvdA-voorman Timmermans in Malaga. Ook gaan ze in op 'onzekere kiezers' en Rutte IV als 'tussenkabinet'.

gisteren, 08:45

Dit gebeurde er gisteren

Gisteren grepen veel lijsttrekkers aan om op pad te gaan en te gaan flyeren op straat. VVD-lijsttrekker Yesilgöz was op de markt in Hilversum. Oud-VVD-leider Rutte voerde ook campagne, ook al staat zijn naam niet meer op het stembiljet.

Lijsttrekkers Stoffer (SGP) en Bikker (ChristenUnie) liepen in Den Haag mee met anti-abortusbetogers, in de jaarlijkse Mars voor het Leven. D66-leider Jetten was ook naar Den Haag gekomen, maar dan om vrouwen te steunen die voor het recht op abortus betoogden.

In Nieuwsuur was NSC-lijsttrekker Omtzigt te gast. Hij herhaalde daar zijn voorkeur voor een minderheidskabinet. Daarbij zijn zakenministers een optie, die van buiten de partijen komen. En dat is voor Omtzigt ook een mogelijkheid voor de premier. ""Dat is een mogelijkheid. Maar daar zijn we nog niet uit als partij"", zei hij in Nieuwsuur. 

zaterdag, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42789894,"Huisartsen blij met de aandacht in verkiezingsprogramma's, 'maar er moet wel iets gebeuren'",EenVandaag,2023-11-15,"Huisartsen kampen met grote problemen. Welke plannen hebben de politieke partijen om hen te helpen? Want dat er iets moet gebeuren is duidelijk: ""Het water staat ons echt aan de lippen, maar ik laat mijn patiënten niet in de steek.""

""De overheid legt enorm veel verantwoordelijkheid bij huisartsen. We krijgen steeds vaker problemen op ons bord die helemaal niet bij ons horen"", vertelt de Rotterdamse huisarts Yolanda Jansen. ""Denk aan mensen die eigenlijk naar de geestelijke gezondheidszorg moeten. Of patiënten die naar een specialist in het ziekenhuis moeten, maar daar pas maanden later terecht kunnen vanwege lange wachttijden. Intussen word je als huisarts geacht deze patiënten zo goed mogelijk te helpen.""

'Geen vakantie, geen middag vrij'

Jansen is al bijna 30 jaar huisarts in de Rotterdamse wijk Feijenoord. ""Het is ook heel lastig om een waarnemer te vinden, er is niemand. Je kunt niet op vakantie, je kunt geen middag vrijnemen. Het water staat ons echt aan de lippen. Ik denk er wel eens aan om te stoppen, maar ik laat mijn patiënten niet in de steek.""

Personeelstekort, regeldruk, opvolging en huisvesting: al jaren zijn dat de grote hoofdpijndossiers waar huisartsen tegenaan lopen. Jansen is zeker niet de enige die het zwaar heeft. ""De druk op huisartsen is groot, er moet echt iets veranderen"", zegt Aard Verdaasdonk van de Landelijke Huisartsen Vereniging (LHV). ""Dat kunnen wij niet alleen. Daar moeten ook de overheid, de zorgverzekeraars en andere partijen bij helpen.""

'Urgentie in verkiezingsprogramma's'

Verdaasdonk is tevreden dat veel politieke partijen de huisartsenzorg in hun verkiezingsprogramma's benoemen: ""Gelukkig is het besef van urgentie ook een beetje terug te zien in de programma's van de politieke partijen.""

""We vinden het een heel belangrijke boodschap dat de continuïteit en de toegankelijkheid van de huisartsenzorg nu en in de toekomst gewaarborgd blijft. Maar daarvoor moet iets gebeuren.""

'Huisartsen worden gezien als belangrijk'

De huisvestingsproblematiek is een van de concrete pijnpunten die Verdaasdonk terugziet in diverse verkiezingsprogramma's: ""De huisarts wordt inmiddels wel erkend als belangrijk onderdeel in een wijk.""

Veel partijen beloven dan ook samen met gemeenten beter te willen kijken naar betaalbare praktijkruimtes. ""Daarnaast zien we dat veel partijen zich bewust zijn van de grote administratieve lasten in de huisartsenzorg. Een aantal heeft dan ook concreet in het verkiezingsprogramma opgenomen dat te willen verminderen.""

'Geld mag niet wegvloeien uit zorg'

Ook voor de opmars van private investeerders in de huisartsenzorg is aandacht, de meeste partijen vinden dat een slechte ontwikkeling. Net zoals de artsen zelf: ""We vinden private equity in de huisartsenzorg onwenselijk"", benadrukt Verdaasdonk. ""We hopen dat hier zo snel mogelijk een alternatief voor wordt gevonden, zodat het geld niet wegvloeit uit de zorg.""

Huisarts Yolanda Jansen vindt dat de Landelijke Huisartsenvereniging te braaf is en te afwachtend. ""Ik ben ambassadeur van de LHV, maar tegelijkertijd ben ik kritisch. Ze blijven maar onderhandelen en geloven dat er goede wil is bij de zorgverzekeraars en bij de regering om dit op te lossen. En telkens worden er dan weer beloftes gedaan waar men zich niet aan houdt. Mogen we een keer met de vuist op tafel slaan?"" 

'Financiering nog steeds niet rond'

Jansen doelt onder meer op de regeling waarbij huisartsen structureel meer tijd krijgen per patiënt en dat die tijd ook wordt vergoed. ""Dat is een belangrijke afspraak binnen het Integraal Zorgakkoord (IZA), en daarvoor hebben alle partijen getekend. Maar nog steeds is de structurele financiering niet rond.""

Verdaasdonk snapt de zorgen en frustraties van veel huisartsen. ""Ik ben zelf ook huisarts en maak mee wat zij meemaken. Maar we moeten ook in gesprek blijven met de verschillende stakeholders, zoals de overheid en de zorgverzekeraars. En dan gaat het vaak niet zo snel als je zou willen. Maar we moeten blijven onderhandelen.""

'Scheuren in de zorg'

Als er straks een nieuw kabinet is, hoopt Verdaasdonk vooral op de beloofde structurele bekostiging voor de zogeheten 15-minuten-gesprekken. Meer tijd voor de patiënt dus. ""Die is er nu nog steeds niet, terwijl we weten dat dit goed werkt - voor de huisarts, voor de patiënt, en voor de hele zorg.""

En wat als er niets gebeurt en het bij mooie woorden in verkiezingsprogramma's blijft? ""Dan komen er echt scheuren in de huisartsenzorg, dan gaat de zorg achteruit.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789900,1 op de 5 laat stemkeuze afhangen van kieswijzers: 'Hoef ik niet meer al die partijprogramma's door te lezen',EenVandaag,2023-11-14,"Voor het antwoord op de vraag op welke partij straks te stemmen roepen veel kiezers de hulp in van kieswijzers als de StemWijzer, MijnStem of het KiesKompas. Bij een vijfde van de kiezers (18 procent) speelt de uitslag zelfs een grote rol in hun keuze.

Dat blijkt uit onderzoek van EenVandaag onder bijna 35.000 leden van het Opiniepanel. Van alle kiezers zegt 70 procent een of meerdere kieswijzers te gebruiken, 28 procent geeft aan de online stemhulpen niet te raadplegen in aanloop naar de verkiezingen.

Selectie maken

Een deelnemer legt uit hoe de uitslag van een kieswijzer een grote rol speelt in haar keuze: ""Dat is je startpunt, daar komen dan meestal 2 of 3 partijen uit die bij jou passen. Die programma's lees ik door en daar baseer ik mijn uiteindelijke stem op."" Bij bijna de helft van de kiezers (44 procent) speelt de uitslag een kleine rol, ruim eenderde (37 procent) zegt dat de uitslag niet meespeelt.

Uit onderzoek van Ipsos blijkt dat 4 op de 10 mensen zeker is op welke partij ze volgende week gaan stemmen bij de Tweede Kamerverkiezingen. Onder jonge stemgerechtigden tot 35 jaar ligt dit aantal lager, van hen is een kwart (26 procent) zeker van hun keuze.

Voorkeur bevestigen

De meeste mensen die kieswijzers gebruiken doen dat om hun stemvoorkeur te bevestigen: tweederde (68 procent) gebruikt ze daarvoor. ""Ik stem al jaren op de PVV en ben dat nu weer van plan te doen. Ik heb de StemWijzer ingevuld als check, en inderdaad: de PVV stond bovenaan"", legt iemand uit.

Andere deelnemers laten de kieswijzer(s) de knoop doorhakken over hun stemkeuze. ""Op gevoel twijfelde ik tussen GroenLinks-PvdA en de Partij voor de Dieren, maar de uitslag van de StemWijzer liet zien dat ik een veel grotere overeenkomst had met de ene partij dan met de andere. Daar ga ik dus op stemmen"", vertelt een panellid.

Meer jonge mensen

1 op de 3 deelnemers (34 procent) vindt kieswijzers een handige manier om snel informatie te verzamelen over partijen. Vooral jongeren doen dat: ruim de helft (56 procent) van de mensen tussen de 18 en 35 jaar gebruikt kieswijzers om zich te informeren over de specifieke standpunten van partijen. ""Dan hoef je niet al die partijprogramma's door te lezen"", zegt een van hen.

Jonge mensen maken veel vaker gebruik van kieswijzers dan oudere mensen: 9 op de 10 jongeren zeggen dat ze een of meerdere van de online stemphulpen invullen in aanloop naar de verkiezingen. Ter vergelijking: van de 55-plussers gebruiken 6 op de 10 een of meerdere kieswijzers.

Kritiek op kieswijzers

Deelnemers zijn niet alleen maar positief over de kieswijzers. Sommigen noemen de vragen beperkt of bevooroordeeld. Of ze zijn van mening dat bepaalde onderwerpen te weinig aan bod komen, wat de uitslag kan beïnvloeden.

Politicoloog Martin Rosema van de Universiteit Twente deed veel onderzoek naar stemhulpen en beaamt die kritiek: ""Het ontwerp kan voor problemen zorgen. Als je een schuifje op een lijn moet plaatsen, met honderd verschillende posities, wat is dan het verschil tussen het ergens mee eens zijn en het ergens helemáál mee eens zijn?"", vraagt hij zich af.

'Gebruik meerdere stemhulpen'

Zijn advies aan kiezers is dan ook: ""Vaar niet blind op één kieswijzer, maar combineer de adviezen van meerdere stemwijzers."" De StemWijzer, MijnStem en het Kieskompas zijn de bekendste, maar er zijn ook nog een hoop andere online stemhulpen.

""Ze verschillen allemaal van elkaar, maar wat de meeste gemeen hebben is dat er 30 stellingen worden voorgelegd"", weet de politicoloog. Sommige kieswijzers richten zich op de toekomstplannen, andere juist op het stemgedrag van partijen in het verleden. Genoeg keus dus. ""En als er dan adviezen uitrollen, vraag jezelf altijd af of die partij inderdaad goed bij je past"", zegt Rosema tot slot.

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42791946,Kijk hier de Q&A met PVV-leider Wilders terug,NOS.nl,2023-11-13,PVV-leider Geert Wilders beantwoordde vragen die gesteld werden op Instagram.,2023-01-01,2023-11-01,2023-11-13
42789911,Ouderen stemmen niet alleen conservatief en jongeren stemmen ook op rechtse partijen,EenVandaag,2023-11-11,"Vaak wordt gezegd dat ouderen conservatiever zijn dan jongeren. En dat jongeren op hun beurt progressief of links stemmen. De vraag is of dat is terug te zien in het stemgedrag.

Om dat te bekijken, hebben we de laatste zetelpeiling van EenVandaag en Ipsos uitgesplitst naar leeftijd. En dan is te zien dat er verschillen in het stemgedrag zitten, maar dat die de voorkeur voor conservatieve of progressieve partijen overstijgen.

VVD en NSC

Vooral de partijen die nu groot zijn in de peiling, VVD en Nieuw Sociaal Contract (NSC), doen het goed onder ouderen. Als er nu verkiezingen zouden zijn, zouden mensen boven de 50 jaar relatief vaak op deze partijen stemmen, blijkt uit het onderzoek. Van de 28 zetels die de VVD nu in de peiling heeft, komt ongeveer twee derde van 50-plussers.

NSC-stemmers zijn gemiddeld nog wat ouder dan VVD-stemmers. Ongeveer 10 van de 26 zetels komen van mensen ouder dan 65 jaar. En het CDA doet het ook relatief goed onder kiezers met een hogere leeftijd. Van de magere 4 zetels die de partij overheeft, komen er 3 van mensen ouder dan 50 jaar.

Christelijke partijen

NSC en het CDA zijn daarmee niet exemplarisch voor alle partijen met een christelijke grondslag. Zo is de ChristenUnie net zo populair onder jongeren als onder ouderen. En de SGP, de meest conservatieve christelijke partij in de Tweede Kamer, trekt zelfs vooral jongere kiezers tot 50 jaar. Die groep is goed voor ongeveer 2,5 van de 3 zetels voor de partij van nieuwe partijleider Chris Stoffer, die zelf ook nog net geen 50 jaar is.

""Als je naar de grotere partijen aan de conservatieve kant kijkt, is het dus inderdaad zo dat zij vooral ouderen trekken"", licht Charlotte Nijs van het Opiniepanel toe. ""Vooral NSC en ook het kleinere CDA zijn onder jongeren een stuk minder populair. Maar het is zeker geen trend als je naar het totaalplaatje kijkt.""

GroenLinks-PvdA

Ouderen stemmen namelijk bij lange na niet allemaal op partijen in de conservatieve hoek. Stel dat alleen ouderen mochten stemmen, dan zou GroenLinks-PvdA ook bij de grotere partijen horen.

De partij van Frans Timmermans trekt een breed scala aan kiezers. De partij is ook heel populair onder jongeren. In de peiling van eind oktober is de linkse combinatie een van de grootste onder stemmers tot 35 jaar.

Opkomen voor jongeren

De samenwerking tussen de linkse partijen brengt dus de gemiddeld wat jongere GroenLinks-kiezers en de wat oudere PvdA-kiezers bij elkaar.

Partijleider Frans Timmermans krijgt wel wat kritiek als het gaat over zijn aandacht voor de jonge generatie. Slechts de helft (53 procent) van de mensen die nu op de partij willen stemmen, zegt dat hij opkomt voor jongeren in de samenleving. Zo zegt een 23-jarige kiezer: ""Ik hoor 'm wel over jongeren en klimaat maar hij spreekt niet dezelfde taal als ik. Dat heeft Jesse meer.""

DENK en FVD trekken jongeren

Mensen onder de 35 jaar stemmen ook relatief vaak op D66 en de Partij voor de Dieren. Maar het zijn vooral Forum voor Democratie en DENK die opvallen onder de jongste stemmers. De partijen krijgen in deze peiling bijna al hun zetels van stemmers onder de 50 jaar; bij beide partijen is het grootste deel zelfs jonger dan 35.

De partijen zijn zeer actief op sociale media. Daarnaast kan meespelen dat DENK mensen met een migratieachtergrond aanspreekt, van wie de jongere generatie vaker naar de stembus gaat.

'Jongeren meer verdeeld over partijen'

""We zien dat jongere stemmers veel meer verdeeld zijn over de partijen, van conservatief tot progressief. Ze stemmen relatief vaker dan ouderen D66 en Partij voor de Dieren, maar tegelijkertijd ook vaker op FVD en SGP.""

""Bij de oudste groep zie je dat er, net als in het totaalplaatje, een paar partijen uitspringen. Bij jongeren is dat in deze peiling veel minder het geval"", zegt Nijs.

Opleidingsniveau

Als het gaat om opleidingsniveau, zijn ook duidelijke verschillen te zien. Vooral meer liberale partijen doen het beter onder hoogopgeleiden. Relatief veel VVD-kiezers zijn hoogopgeleid. Bij GroenLinks-PvdA, D66 en Volt gaat het zelfs om ongeveer de helft van hun achterban.

NSC, BBB en vooral de PVV doen het juist veel beter bij lager opgeleiden. In het hypothetische geval dat alleen mensen met een hoge opleiding mogen stemmen, zou de PVV in deze peiling bij de kleinere partijen horen. Als alleen mensen met een praktische of lagere opleiding mogen stemmen, zit de partij van Geert Wilders bij de grootste.

Over het onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789912,"'Hoeveel onveiligheid accepteren we nog?' Campagne gaat te weinig over veiligheid, vindt baas politiebond",EenVandaag,2023-11-11,"Explosies, aanslagen op de rechtsstaat, verwarde mensen: agenten staan onder grote druk. Toch gaat het in aanloop naar de verkiezingen amper over veiligheid, ziet voorzitter van de politiebond Jan Struijs. ""Ik hoor te weinig politici erover, zorgelijk.""

Agenten en rechercheurs staan door personeelstekorten onder grote druk, te veel criminelen gaan vrijuit en drugsbaronnen vallen de rechtsstaat aan. Een nieuw kabinet moet daarom kiezen voor een omvangrijk 'Deltaplan' tegen de georganiseerde misdaad, vindt NPB-voorzitter Struijs. ""Niet weer een zakje geld voor terrorismebestrijding als er een aanslag is of een zakje geld op momenten dat het uit de hand loopt.""

Geen extra investeringen

Na de moordaanslagen op advocaat Derk Wiersum, misdaadverslaggever Peter R. de Vries en de broer van de kroongetuige in het Marengo-proces, werden honderden miljoenen euro's geïnvesteerd in misdaadbestrijding. ""Ja, er is geld bijgekomen"", geeft Struijs toe, die over enkele weken stopt als voorzitter van de Nederlandse Politiebond (NPB).

""Maar dat geld is nodig om te herstellen van een bezuinigingsoperatie. En niet om je aan te passen aan de huidige vorm van criminaliteit"", zegt hij. Extra investeringen waren dit daarom niet, vindt Struijs. ""Het is dogmatisch wat er gebeurd. Politici spelen met woorden.""

'Je moet veel boeven laten lopen'

""Burgemeesters vragen niet voor niets structureel 400 miljoen euro erbij. De korpschef vraagt niet voor niets extra gelden, omdat we nu een tekort hebben van 200 tot 400 miljoen euro. Alleen al om de politie staande te houden"", zegt hij. ""We zijn structureel onderbemenst en overbelast.""

""Dat doet wat met het welzijn en er is veel te weinig hersteltijd voor agenten. Het doet ook wat met je moraliteit: omdat je heel veel boeven moet laten lopen. Je hebt er geen tijd voor.""

Onveiligheidsgevoelens

Burgers klagen terecht over de politie, vindt Struijs. ""Er is te weinig meebewogen met nieuwe vormen van criminaliteit en onrust in de maatschappij. We hebben nog nooit zoveel demonstraties en polarisatie gehad."" De harde realiteit is dat het in sommige wijken niet goed gaat, zegt hij. Er zijn buurten waar drie bomaanslagen in een nacht zijn. Waar je niet veilig bent met je kinderen.""

""Of je woont toevallig in Amsterdam boven een pinautomaat en je kunt je huis nooit meer verkopen. Dat soort onveiligheidsgevoelens, daar hoor ik te weinig over"", zegt hij. De investeringen die zijn gedaan, zijn meer dan welkom. Maar van een nieuw kabinet verwacht de vakbondsvoorzitter langdurige financiering van de politie. ""We hebben een deltaplan nodig voor de veiligheid in Nederland"", benadrukt Struijs.

'Schatkamer aan mogelijkheden'

Met dat geld moet bijvoorbeeld de politie-academie verstevigd worden, vindt hij. Of moet er goede, slimme, technologie aangeschaft worden. ""Er ligt een schatkamer aan mogelijkheden, dat gebruiken we te beperkt."" En de politie moet weer de straat op, vindt Struijs: ""Omdat we uit die wijken zijn vertrokken en onze pappenheimers niet meer kennen, zijn we het publieke domein aan het verliezen.""

Struijs schat de sterkte van het korps nu op 64.000 man. Te weinig. ""Ik denk dat in de operatie echt 8000 mensen erbij moeten."" Daarnaast pleit hij ook voor meer samenwerking. ""We moeten het veel meer met partners gaan doen."" De vakbondsman sprak met alle politieke partijen voordat ze hun verkiezingsprogramma's opstelden. ""En ik zie echt hele goede dingen,"" zegt hij, ""maar ik moet allemaal nog maar zien dat het overeind blijft.""

'Vergeet eigen mensen en burgers niet'

""Ik snap dat je compromissen moet sluiten. Maar veiligheid is een belangrijk thema voor de burgers: oftewel hoeveel onveiligheid accepteren we? En neem dit serieus."" In de debatten hoort hij er van de lijsttrekkers veel te weinig over.

""Ik zie wel in peilingen bij de burgers, dat we altijd in de top 3 of 5 staan"", zegt hij over het onderwerp. Struijs vraagt wel aandacht voor het thema: ""Tweede Kamerleden die aan de debatten meedoen, krijgen van mij wel regelmatig appjes en berichtjes: vergeet je eigen mensen en burgers niet als het gaat om veiligheid.""

Met pensioen

Tegen de tijd dat er een nieuw kabinet is geïnstalleerd, is Struijs vakbondsman af. Hij gaat met pensioen. ""Ik laat echt een onrustig bezit achter. In die zin werk aan de winkel voor mijn voortreffelijke opvolgster."" Voormalig SP-Kamerlid Nine Kooiman is straks de nieuwe voorzitter van de NPB. 

Vanaf december zet Jan Struijs zichzelf 'na 44 jaar en 2 maanden uit'. ""Ik ga een boek schrijven over mijn opa in Indonesië."" De tijd waarin hij vertrekt is turbulent. ""Maar de politiebond is historisch groot qua leden, we zijn gezond.""

Onder de mensen

Jan Struijs (Vlaardingen, 1961) werd in 2016 voorzitter van de NPB, na een decennialange loopbaan bij de politie. Hij begon als straatagent in Rotterdam met het 'romantische idee' om moorden op te lossen. ""Ik mocht heel snel bij de recherche"", vertelt hij. Het waren de jaren 80, met veel drugsgebruik. ""Er waren 14 moorden per jaar in het district waar ik werkte op het Marconiplein. Dus dat romantische idee ging er snel vanaf.""

Als rechercheur kwam Struijs graag onder de mensen. ""Omdat daar de informatie lag"", vertelt hij. ""Ik ben uiteindelijk ook bij de Criminele Inlichtingen Dienst gaan werken. Omdat ik snel toegang had tot allerlei soorten mensen: criminelen, slachtoffers, de kroegbaas en de gewone burger."" Hij was een nieuwsgierige rechercheur, zegt hij: ""Ik kreeg ook veel verhoren van moeilijke verdachten. Omdat ik wel heel snel op hetzelfde niveau kon praten."" Struijs klom snel op in de politieorganisatie.

'Profetische woorden'

Invloed en macht kreeg hij pas echt als vakbondsvoorzitter. In 2018 slaat Struijs als een van de eerste mensen in het opsporingsapparaat alarm over de georganiseerde criminaliteit. Hij noemt Nederland een 'Narcostaat', wat daarvoor nog niet eerder was gebeurd. ""Omdat rechercheurs uit het veld aangaven: we hebben de laatste 30 jaar te veel kleine vissen gevangen en de grote vissen zijn doorgegroeid, die zijn rijk en machtig geworden"", kijkt hij terug. ""Iedereen had zoiets van: Jan, overdrijf je niet?""

""En een paar weken later werd opeens de broer van de kroongetuige doodgeschoten, later werd advocaat Derk Wiersum vermoord. Toen had ik opeens profetische waarde. Maar die had ik helemaal niet. Ik had gewoon naar de mensen in het veld geluisterd."" In de jaren erna kaartte Struijs met regelmaat de problemen aan waar de agenten en rechercheurs op straat mee kampten. ""Mensen die heel zwaar werk deden binnen de recherche voelden zich niet gehoord. Denk aan politie-infiltranten en undercover-agenten.""

Zwarte bladzijde

Als zwarte bladzijde noemt Jan Struijs de zelfdodingen binnen de Landelijke Eenheid. In twee jaar tijd pleegden drie agenten van de Dienst Speciale Opsporing (DSO) zelfmoord. ""Dit zijn mensen die in de hoogste categorie hebben gewerkt en die zich eenzaam hebben gevoeld hebben qua werkgever"", vertelt Struijs.

""Dat hebben we aangetoond, er zijn kamerdebatten aan gewijd"", zegt Struijs geëmotioneerd: ""Ik heb veel passie voor dit soort rechercheurs. Dat raakt eenieder in het korps en mij dus ook. En natuurlijk met name de nabestaanden, waar ik goed contact mee heb.""

'Ik ben een van hun'

Grote indruk op hem maakten de eerder genoemde moorden op de broer van kroongetuige Nabil B., Derk Wiersum en Peter R. de Vries, allemaal rondom het Marengo-proces: . ""Ja, dan moet je zelf ook even bijkomen, jezelf herpakken.""

Politiemensen hebben een 'passionele loyaliteit', zegt Struijs. ""Een voorzitter van de politiebond is niets zonder zijn leden. Je moet uit de praktijk voorbeelden halen: little stories, big issues."" Struijs voelt zich één met de politieagenten. ""Ik heb wat met hun humor. Hun heldendaden, hun kwetsbaarheden. En dat ligt mij gewoon ontzettend goed. Ik ben een van hun.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789913,Niet welkom bij debatten en amper geld: kleine politieke partijen hebben moeite om aandacht te krijgen tijdens de campagne,EenVandaag,2023-11-11,"Met nog 11 dagen te gaan tot de Tweede Kamerverkiezingen zijn politieke partijen dag en nacht in touw om stemmen te winnen. Voor nieuwe, kleine partijen is dat ingewikkelder, want zij krijgen minder aandacht: ""Dat is een grof schandaal.""

Aan deze verkiezingen doen 26 partijen mee. Vijf daarvan doen dat voor het eerst, waaronder de jongerenpartij LEF en PartijvdSport. ""Ik vind het knap dat mensen hun nek uit durven te steken. Het getuigt van ondernemerschap"", zegt Marc van de Wardt. Hij is universitair hoofddocent van de Vrije Universiteit in Amsterdam en onderzoekt de opkomst en ondergang van politieke partijen.

'Meer hordes over voor aandacht'

Meedoen aan de verkiezingen doe je niet zomaar: daarvoor moeten partijen een hoop stappen zetten. Er is een waarborgsom van 11.000 euro, die alleen wordt terugbetaald als de partij na de verkiezingen een zetel haalt. Daarnaast zijn er ondersteuningsverklaringen nodig in elke kieskring.

Dat betekent dat burgers naar het gemeentehuis moeten afreizen om een formulier in te vullen waarin staat dat zij de deelname van die partij aan de verkiezingen ondersteunen. En dat zijn pas de eerste uitdagingen, zegt Van de Wardt. ""Want nieuwe partijen worden niet uitgenodigd voor debatten. Dus ze moeten eigenlijk veel meer hordes over om toch aandacht te genereren.""

Kansen overschat

Waarom ze dat toch doen? ""Ik denk dat een deel van de nieuwe partijen hun kans op succes overschat. Ze zien wel degelijk een markt, maar toch werkt het niet. En ik denk ook dat er partijen zijn die misschien niet als doel electoraal succes hebben, maar die het vooral belangrijk vinden om boodschap te verkondigen.""

Voor Daniël van Duijn van jongerenpartij LEF is klip en klaar waarom hij meedoet aan de verkiezingen. De standpunten staan zelfs getatoeëerd op zijn arm. ""Er zitten veel te weinig jongeren in de politiek. Dat betekent dat we last hebben van de studieschuld, de lange wachtlijsten voor mentale zorg, we kunnen geen woning krijgen. Dus zijn er meer jongeren in de Tweede Kamer nodig en daar is LEF voor opgericht.""

'LEF is voor iedereen'

Nu de campagne is gestart, bestaat er voor Van Duijn niets anders meer dan LEF. ""Dag in dag uit: opstaan, LEF knallen, meer bekendheid brengen. We horen veel positieve verhalen, mensen vinden het tof dat er eindelijk een jongerenpartij is."" Het belangrijkste punt dat hij, letterlijk van zijn getatoeëerde arm, wil afkruisen is dat de 'jeugd aan tafel' komt. ""Er is namelijk sinds 1994 wel een ouderenpartij in de Tweede Kamer"", zegt hij.

Maar hij benadrukt dat LEF er niet alleen voor jongeren is: ""LEF is goed voor iedereen. Want investeren in de toekomst, is investeren in de handjes aan de bed, in investeren in genoeg personeel. Laat 2023 het jaar zijn dat jongeren meer zetels halen in de politiek.""

Niet bij debatten

Via crowdfunding kreeg Van Duijn de waarborgsom bij elkaar om mee te doen aan de verkiezingen: ""Maar nu moeten we nog 40.000 euro bij elkaar krijgen om genoeg advertenties te kunnen pushen"", zegt de partijleider. Want van debatten moet de partij het namelijk niet hebben, tot grote woede van Van Duijn: ""Dit is niet hoe je omgaat met jongeren. Dit is niet wat wij verdienen.""

""We hebben 11.000 euro betaald, we staan overal op het stembiljet. Waarom zouden we ons niet bij een debat mogen meten met de andere partijen? Wij brengen vuur en nieuw elan, zonder ons is een debat saai.""

De NOS aanklagen?

De partij gaat zelfs zo ver dat een weg naar de rechter niet is uitgesloten. ""We worden nergens voor uitgenodigd, dat is een grof schandaal. We zijn aan het overwegen om de NOS aan te klagen, omdat zij de kleine, nieuwe partijen niet uitnodigen. Van ons belastinggeld moet je op z'n minst verwachten dat er gelijkwaardige verslaggeving is van alle partijen.""

Anne Marie van Duivenboden van PartijvdSport staat er hetzelfde in: ook zij vindt dat de kleine partijen te weinig voorbij komen. ""Nu zie je alleen de grote partijen. En je ziet ook elke keer dezelfde onderwerpen en dezelfde meningen voorbij komen.""

PartijvdSport

""Het zou supermooi zijn als juist die kleinere partijen daar ook hun input in kunnen leveren. Omdat je dan een veel breder debat krijgt dan alleen over de thema's waar het nu over gaat."" Van Duivenboden bezoekt daarom debatten waar ze niet is uitgenodigd, in de hoop daar toch aandacht voor de partij te krijgen.

PartijvdSport is, zoals de naam mischien doet voorkomen, geen 'single-issue-partij'. ""We hebben het ook over wonen en werken en inkomen. We hebben het over de zorg. We hebben het over de overheid. Dus ons programma heet 'Kwaliteit van leven loont' en daar valt alles eigenlijk mooi onder.""

'Sport verbroedert'

Sowieso raakt sport eigenlijk elk onderwerp, zegt Van Duivenboden: ""Als we kijken naar eenzaamheid, dan is dat een thema wat nogal in de belangstelling staat. Sport verbroedert, maar sport zorgt er ook voor dat er een sociale cohesie ontstaat in verschillende clubs.""

Ook zegt de lijsttrekker dat de partij een financieel verschil kan maken: ""We moeten van nazorg naar voorzorg. Dus preventief moet er veel meer aan de gezondheid gedaan worden. Dat zal zeker in de zorgkosten schelen, dat zal ook op andere thema's alleen maar voordelen bieden. Dus daar richten wij ons met name op.""

'Ondersteuningsverklaringen onderschat'

De partij doet niet in iedere kieskring mee, maar in 11 van de 20. ""Dat was een inschattingsfout die we zelf gemaakt hebben"", legt Van Duivenboden uit. Het komt omdat er niet genoeg ondersteuningsverklaringen zijn opgehaald.

""Dat is een 'hell of a job'. En dat hebben we onderschat, eerlijk is eerlijk. Daar hadden we veel meer kunnen opschalen.""

2 tot 3 zetels

Desondanks schat Van Duivenboden haar kansen goed in op 22 november: ""Wij hopen op 2, 3 zetels. We roepen mensen op die sport, bewegen en vitaliteit hoog in het vaandel hebben staan, om ons een kans te geven.""

LEF mikt op hetzelfde aantal: ""Ik heb alle geloof dat wij 2 of 3 zetels kunnen halen. Zoveel jongeren zitten in de knel. Mensen zijn het zat en willen niet op het 'same old' pad door blijven gaan.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789922,Economische groei van een land zorgt er juist voor dat meer mensen migreren: zo zit dat,EenVandaag,2023-11-09,"""Economische groei van arme landen zorgt voor meer emigratie"", schrijft hoogleraar migratiesociologie Hein de Haas op X en in zijn nieuwe boek. Dat klinkt misschien tegenstrijdig, maar volgens andere migratie-experts klopt het wel.

Aanleiding voor hoogleraar migratiesociologie De Haas om hierover op X te schrijven is dat de VVD in haar verkiezingsprogramma schrijft dat ze geen geld meer wil besteden aan ontwikkelingshulp. Behalve aan noodhulp en opvang in de eigen regio. Maar bezuinigen op ontwikkelingshulp zou emigratie bevorderen, omdat mensen op zoek gaan naar een land met betere omstandigheden.

Migratie, immigratie en emigratie

Maar volgens De Haas werkt het juist andersom. Juist als de economie van een arm land groeit, leidt dat tot meer emigratie, zegt hij. En dat heeft volgens directeur van het Internationaal Instituut van Sociale Geschiedenis Leo Lucassen alles te maken met de verwarring bij termen als 'migratie', 'immigratie' en 'emigratie'.

Migratie is een parapluterm en betekent dat mensen ergens anders gaan wonen. ""Dat kan een dorp verderop zijn, een land verderop, of een continent verderop. Er zijn dus verschillende niveaus waarop mensen kunnen migreren"", zegt Lucassen. ""Bij emigratie verlaat je je geboorteland om vervolgens te immigreren in een ander land.""

Menselijke mobiliteit

""Je kunt het woord migratie ook vertalen naar menselijke mobiliteit"", zegt directeur van Partos, de brancheorganisatie van Nederlandse ontwikkelingsorganisaties, Liana Hoornweg. ""Dus dat betekent dat mensen van de ene plek naar de andere plek verhuizen. Ik weet dat wij in Nederland bij migratie vaak denken aan de mensen die in rubberboten de Middellandse Zee oversteken, maar het is veel meer dan dat.""

""Het kan gaan over arbeidsmigratie, over mensen die vluchten voor oorlog of klimaatverandering. Maar je hebt ook een groep economische vluchtelingen, die op zoek is naar een beter leven"", legt Hoornweg uit.

Op het eigen continent

Die zoektocht naar een beter leven, gebeurt voornamelijk op het eigen continent, vertellen de experts. ""De economische groei van arme landen leidt tot migratie en emigratie, omdat mensen meer mogelijkheden krijgen. Op het moment dat je investeert in de allerarmsten, zullen zij ervoor kiezen om niet in de omstandigheden te blijven waar ze op dat moment verkeren. Als mensen hun levensomstandigheden kunnen verbeteren, zullen ze dat ook doen. Dan vertrekken ze"", volgens Hoornweg.

Maar waar gaan ze dan naartoe? ""Dat kan op het eigen continent zijn. Als je naar Afrika kijkt, zie je dat verreweg de meeste mensen migreren binnen hun land of dat ze emigreren naar een ander Afrikaans land. Vaak een buurland. Maar een heel klein gedeelte, met name de beter opgeleide mensen, verlaat het continent"", weet Lucassen.

Podcast

Middellange- en langetermijneffecten

Het werkt ook andersom, zegt Lucassen. ""Je kunt ook zeggen dat hoe armer een land is, hoe minder mensen de gelegenheid hebben om naar echt ver weg te migreren. Daarom leidt de ontwikkeling van een land dus deels tot meer immigratie."" Het gaat dan volgens Lucassen over de middellange termijn. Want op de langere termijn, als landen volledig ontwikkeld zijn, zullen mensen sneller in hun eigen land blijven.

""Net zoals veel mensen in Nederland niet geneigd zijn over de grens te verhuizen. In de landen die nu nog in ontwikkeling zijn, zal het in de tussentijd wel vaker voorkomen dat mensen over de grens hun horizon willen verbreden. Omdat ze denken: 'met dit diploma en met deze kennis en kunde kan ik ergens anders veel meer verdienen'.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789934,"Palestijnse 'ambassadeur' in Nederland wil veel, maar kan geen afstand nemen van Hamas",EenVandaag,2023-11-07,"Rawan Sulaiman mag zich geen ambassadeur noemen, wél hoofd van de Palestijnse missie in Nederland. En daarmee is ze de enige formele vertegenwoordiger van de Palestijnen in ons land. Een maand na de aanval op Israël neemt ze geen afstand van Hamas.

Op 7 oktober, vlak nadat Israël de Gazastrook voor het eerst met raketten had bestookt als vergelding op de aanslag van Hamas, gaf Sulaiman een eerste statement: ""Opnieuw vergeet de internationale gemeenschap de hoofdoorzaak van wat er vandaag gebeurt in context te plaatsen.""

Ambassadeur wijst op onderdrukking

Ze doelde daarmee op ""decennia aan bezetting, apartheid, kolonisatie en het falen van de internationale gemeenschap om Israël, de bezettende macht, verantwoordelijk te houden voor de continue schendingen van het internationaal recht"".

De internationale gemeenschap heeft volgens haar jarenlang weggekeken en het huidige geweld is daarvan het gevolg. Nu, precies een maand later, is haar lezing over het conflict onveranderd: ""De Palestijnen worden al 75 jaar lang onderdrukt. En dat kan omdat de internationale gemeenschap geen vuist heeft kunnen maken tegen wat er nu gebeurt.""

'Nederland kan belangrijke rol spelen'

Als vertegenwoordiger van de Palestijnen zegt Sulaiman met iedereen te spreken die zich hard maakt voor het internationale recht. ""Iedereen is het ermee eens dat een militaire oplossing nooit de oplossing zal zijn. Dat moet een politieke zijn. En ik denk dat Nederland daar een belangrijke rol in kan spelen.""

Daarmee doelt ze op het feit dat het Internationaal Strafhof in Den Haag zetelt en gesprekken die ze hier met politieke partijen voert. Maar als we haar vragen met wie ze dan specifiek praat, antwoordt ze: ""Ik weet niet of dit nu het discussiepunt moet zijn. Ik ben bereid met iedereen te spreken, omdat ik een rechtvaardig doel heb.""

Afhankelijk van Palestijnse Autoriteit

Die onduidelijkheid laat meteen zien hoe ver haar slagvaardigheid reikt, zegt de Palestijns-Nederlandse politicoloog Radi Suudi. ""Ik ken haar als een hele integere en intelligente vrouw. Ze werkt heel hard en is niet iemand die in haar ambtswoning blijft zitten. Maar ze moet wel roeien met de riemen die ze heeft.

Suudi, die ook journalist is, volgt het Israëlisch-Palestijns conflict op de voet. Hij ziet dat de officieuze ambassadeur weinig kan bewerkstelligen. ""Dat komt door de Palestijnse Autoriteit die ze vertegenwoordigt. Daar ben ik kritisch op. Ik vind niet dat president Abbas en zijn collega's de urgentie uitstralen die bij dit verhaal hoort.""

'Abbas, kijk naar Zelensky'

De Palestijnse Autoriteit, die het gezag heeft over de Westelijke Jordaanoever, geeft namelijk maar weinig interviews, zegt Suudi. Bovendien gaan de machthebbers vooral in topconferenties met Westerse politici om tafel. ""Maar om Westerse democratieën aan je kant te krijgen, moet je veel meer doen.""

""De manier van politiek bedrijven staat haaks op de 21ste eeuw"", vindt hij. ""Je moet groepen mensen bewegen, bottom up. Zo bedrijf je politiek in Westerse democratieën. Abbas had een toespraak moeten houden richting zijn eigen volk, maar hij zit in Ramallah op zijn stoel. Vergelijk hem maar met de Oekraïense president Zelensky: dat is een vent die indruk maakt. Abbas is 87 en heeft de uitstraling van een hoogbejaarde man.""

Mensen op de been brengen

De terughoudendheid van Abbas zorgt ook voor stroperigheid binnen de diplomatieke mogelijkheden voor de Palestijnse vertegenwoordigers, ziet de politicoloog. ""In de VS en in Engeland zitten ook zeer capabele ambassadeurs, maar zij kunnen ook niet veel vanwege de passieve houding vanuit Ramallah.""

Zo zou vertegenwoordiger Sulaiman in Nederland volgens hem gemeenschappen op de been moeten kunnen brengen. En ze moet wat hem betreft ook instituten als het Internationaal Strafhof en het Vredespaleis gebruiken om een discussie op gang te brengen. ""En dat gebeurt veel te weinig.""

'Ik vertegenwoordig alle Palestijnen'

En dan speelt ook nog de verhouding van de Palestijnse Autoriteit tot Hamas, die de controle heeft over de Gazastrook. Sulaiman zet zich na herhaaldelijk vragen niet af van Hamas, dat door Nederland als terroristische organisatie wordt gezien. ""Ik vertegenwoordig alle Palestijnen"", zegt ze daarover.

""Het doden van burgers is onaanvaardbaar. We veroordelen dat"", benadrukt ze. ""Net zoals we veroordelen wat er is gebeurd met betrekking tot het doden van burgers aan beide kanten. Ze zijn me allemaal dierbaar.""

Politieke geloofwaardigheid

""Vanuit haar positie snap ik dat ze met haar bewoordingen aan de veilige kant gaat zitten"", reageert Suudi op de uitspraken van de Palestijnse vertegenwoordiger in Nederland. 

""Maar aan de andere kant denk ik dat je op een gegeven moment hele scherpe kritiek op ze moet hebben"", voegt hij daaraan toe. ""Hamas heeft Palestijnen in Gaza in een hele gevaarlijke situatie gebracht. Hamas heeft een onverantwoordelijke daad begaan. Als je dat niet veroordeelt, komt je eigen politieke geloofwaardigheid in gevaar.""

Vragen? Stel ze!

Israëlisch-Palestijns conflict
                        71 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789941,Dilan Yeşilgöz (VVD) ziet ruimte voor samenwerking met PVV: 'Ik sluit geen enkele kiezer en partij uit',EenVandaag,2023-11-06,"Dilan Yeşilgöz (VVD) en Geert Wilders (PVV) kwamen tijdens het NOS Radiodebat hard met elkaar in aanvaring. Lange tijd was een samenwerking tussen PVV en VVD in een kabinet ver weg. Maar Yeşilgöz laat de deur voor Wilders nog altijd op een kier staan.

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789943,"Vluchtelingenverdrag is op te zeggen via 'een briefje', maar dan kun je mensen niet ineens weigeren of het land uitzetten",EenVandaag,2023-11-06,"Een vluchtelingenverdrag opzeggen, dat kan gewoon met een briefje, beweerde Joost Eerdmans (JA21) in het lijsttrekkersdebat op NPO Radio 1. Volgens experts klopt dat, maar als Nederland dat doet, blijven we wel aan vergelijkbare regels gebonden.

Nederland is een van de 146 landen die een handtekening heeft gezet onder het Vluchtelingenverdrag van de Verenigde Naties. Dat bepaalt dat vluchtelingen en asielzoekers niet mogen worden teruggestuurd naar een land waar ze gevaar lopen. Hoogleraren zeggen dat een staat zich inderdaad uit een vluchtelingenverdrag kan terugtrekken.

Via een briefje

Volgens hoogleraar internationaal recht Marcel Brus van de Rijksuniversiteit Groningen kan dat inderdaad zo makkelijk als via een briefje, zoals Eerdmans beweert. ""Dat briefje heet met een moeilijk woord een 'depositaris'. In dit geval zou dat naar de secretaris-generaal van de Verenigde Naties gaan.""

""Die registreert dat en communiceert aan de andere partijen van het verdrag dat Nederland geen partij meer wil zijn"", legt Brus uit. Een jaar later, zo schrijft het VN-Vluchtelingenverdrag voor, is Nederland niet meer gebonden aan de tekst van dat verdrag.

Onrechtmatige daad

Nu is Nederland daar wel aan gebonden. ""Dat betekent dat als je iemand terugstuurt die gevaar loopt, je iets doet wat in strijd is met het internationale recht. Dat is een onrechtmatige daad."" In de praktijk gebeurt het vrijwel nooit dat landen elkaar daarvoor voor het internationale gerechtshof dagen. Maar een vluchteling die zich benadeeld voelt, kan dat ook doen, zegt Brus.

""Wat kan gebeuren is dat de persoon in kwestie, onder Nederlands recht en eventueel ook onder het Europese mensenrechtenverdrag, een zaak voor de Nederlandse rechter brengt. En die zal zo'n zaak winnen.""

Niet zomaar uitzetten

Brus zegt dat terugtrekken uit internationale vluchtelingenverdragen niet betekent dat een land vluchtelingen ineens terug kan sturen naar het land van herkomst. Zeker niet als ze daar gevaar lopen. Dat heeft met het zogenoemde gewoonterecht te maken, zegt de hoogleraar.

Hij doelt op de norm dat je iemand die vluchteling is niet terug kan sturen naar het land waar die persoon gevaar loopt. ""Die norm is zo sterk geworden dat die niet alleen in het verdrag zit, maar ook in het gewoonterecht. Dus we kunnen wel van het verdrag af, maar je blijft aan de norm gebonden, die zegt dat je iemand met gegronde vrees voor vervolging niet mag uitzetten.""

Podcast

Uit de EU

Verder is Nederland aan vluchtelingenbepalingen gebonden via de Europese Unie, zegt directeur Leo Lucassen van het Internationaal Instituut voor Sociale Geschiedenis. ""Met wat Joost Eerdmans wil bereiken, namelijk dat je van het hele vluchtelingenverdrag af bent, zou je ook uit de Europese Unie moeten stappen. Het Verenigd Koninkrijk achterna.""

Door ons EU-lidmaatschap vallen we onder het Europees Verdrag van de Rechten van de Mens, legt Lucassen uit. ""Daar staan ongeveer dezelfde bepalingen in als in de vluchtelingenverdragen van de VN."" Daarom is Nederland, ook als het zich terugtrekt uit het VN-verdrag, nog steeds gebonden aan de verplichting om vluchtelingen die gevaar lopen op te vangen.

Wassen neus

""We zien hoe slecht het met Engeland gaat"", vervolgt hij. ""En hoe men daar eigenlijk op terug zou willen komen"", doelt Lucassen op de brexit, het vertrek van het Verenigd Koninkrijk uit de EU van begin 2020.

""Krijg hetzelfde hier maar eens voor elkaar. Ik geloof niet dat veel mensen ervoor zijn om uit de EU te stappen. Kortom: het is een wassen neus wat Eerdmans voorstelt.""

Vragen? Stel ze!

Asielcrisis
                        395 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42791995,Hoe Oekraïners toch nog familie in bezette gebieden kunnen bezoeken,NOS.nl,2023-11-19,"Chiem Balduk

Redacteur Buitenland

Chiem Balduk

Redacteur Buitenland

""Het was een verschrikkelijke reis. We moesten over een heel slechte weg de grens over en ik had een heel lastige ondervraging."" Inna (volledige naam bij de redactie bekend) is net terug in Kyiv na een bezoek aan haar moeder in Marioepol. Zij vluchtte eerder uit de totaal verwoeste stad, die wordt bezet door Rusland.

Oorlog of niet, er bestaat nog altijd grensverkeer tussen Rusland en Oekraïne. Het gaat om één grensovergang, bij het plaatsje Kolotilovka, in het noordoosten van Oekraïne nabij Charkiv. Officieel is de grens overal gesloten, maar Oekraïne accepteert de doorgang van eigen staatsburgers op deze locatie. Het gaat om eenrichtingsverkeer, van Rusland naar Oekraïne.

Zeker 18.000 mensen hebben gebruik gemaakt van deze grensovergang sinds het begin van de Russische invasie van de Oekraïne, zei de grenswacht eerder tegen een Oekraïens weekblad . Bewoners van de bezette regio's zonder geldige papieren zijn kansloos. Ook voor dienstplichtige mannen is deze grensovergang geen optie.

Kolotilovka is een grey zone, een stuk niemandsland, van zo'n 2 kilometer diep. In de omgeving wordt relatief weinig gevochten. Ook vindt hier de uitwisseling plaats van krijgsgevangenen en lichamen van omgekomen militairen. De grenspost wordt beheerd door de geheime dienst FSB en het bataljon van de Tsjetsjeense zetbaas Kadyrov.

Te voet over slechte weg

De grey zone van Kolotilovka is alleen te voet te betreden. De weg is opgebroken, zodat militaire voertuigen geen misbruik kunnen maken van de overgang. In groepjes van tien lopen de Oekraïners over een alternatieve route, door een kaal, steppeachtig landschap, schetst Inna.

""Je moet twee kilometer lopen over een slechte weg, die bestaat uit stenen en gruis"", vertelt de Oekraïense vrouw. ""Ik zag overal kapotte koffers en spullen die worden achtergelaten om de tassen minder zwaar te maken. Ik moest met twee handen de koffer trekken, zo zwaar was het.""

Bij de Russische grenswacht wacht een urenlange ondervraging, terwijl haar telefoon werd gecontroleerd. ""Ze vroegen waarom ik deze reis ondernam, wat ik heb gedaan en of ik militairen in de familie heb."" Ook probeerden de grenswachten haar uit de tent te lokken. ""Ze vroegen of ik van Rusland houd en waarom ik de 'speciale militaire operatie' niet steun.""

Uiteindelijk duurde de ondervraging van Inna zo'n 4 uur, vertelt ze. ""Ik was te zelfverzekerd, denk ik. Ik merkte dat ze mijn toon niet leuk vonden."" Toch mocht zij door, net als de rest van haar groep. Dat lukt niet iedereen. Uit onderzoek van Novaja Gazeta blijkt dat er meerdere Oekraïners bij de grenspost werden opgepakt en gemarteld, of vermist raakten.

Volgens het Russische medium The Insider wachten Oekraïners soms meerdere dagen voor ze worden doorgelaten. Met de vrieskou en het ontbreken van voorzieningen dreigt er een humanitaire crisis in de grey zone, aldus het medium.

Naar Rusland

Van Oekraïne naar Rusland kan alleen via een ander land. Tot vorige maand kon dat over land via de Europese Unie, een lange, maar veilige route via de Baltische staten. Daar staken Oekraïners de grens met Rusland over, om vervolgens naar bezet gebied in Oekraïne te reizen. Dagelijks ondernamen ruim honderd mensen deze duizenden kilometers lange reis.

Maar deze optie is door Rusland de nek omgedraaid. Vorige maand besloot Moskou Oekraïense staatsburgers nog maar via één Baltische grensovergang toe te laten, in Letland. Deze kleine overgang zou de druk niet aan kunnen, waarop Letland besloot de post te sluiten. Sindsdien is de landgrens tussen Rusland en de Europese Unie voor alle Oekraïners gesloten.

De enige resterende optie leidt via de lucht. Rusland accepteert alleen op luchthaven Moskou-Sjeremetjevo de aankomst van Oekraïners. Vanuit de EU gaan geen vluchten naar Moskou, dus iemand moet eerst naar bijvoorbeeld Turkije of Dubai vliegen. Een dure onderneming.

Erg verdrietig

Verschillende ondernemers zijn in deze specifieke reisbranche gestapt. Op Telegram adverteren meerdere accounts met comfortabele reizen: ""Vanuit iedere Poolse, Duitse of Nederlandse stad naar de Krim, Marioepol of Donetsk"".

Een aanbieder vertelt aan de NOS hoe zij Oekraïners naar door Rusland bezet gebied begeleidt. ""We verzamelen in Warschau. Daar pakken we de bus naar Belarus en vanaf Minsk vliegen we naar Moskou. Daar wacht een bus naar de Krim."" Voor de gehele reis vraagt ze 430 dollar. ""Helaas kan het niet minder omslachtig.""

Inna weet niet of ze ooit nog de omslachtige en dure reis naar Marioepol zal ondernemen. Ook vanwege het gevaar. ""Dat maakt me erg verdrietig. Misschien zie ik mijn moeder nooit meer.""",2023-01-01,2023-11-01,2023-11-13
42789952,Pensioenfondsen mogelijk de dupe van nieuwe wet die aantal zzp'ers moet terugdringen: 'Ze kunnen omvallen',EenVandaag,2023-11-04,"De Tweede Kamer en het demissionaire kabinet willen het aantal zzp'ers omlaag brengen. Het doel: schijnzelfstandigheid aanpakken. Maar de wet die dit moet regelen, kan volgens experts voor grote problemen zorgen bij pensioenfondsen. 

Exacte cijfers zijn er niet, maar waarschijnlijk werken meer dan 1,2 miljoen Nederlanders als zzp'er: zelfstandige zonder personeel.

Zelfde werk als collega's in loondienst

Bij een zzp'er kun je denken aan een tekstschrijver die voor zichzelf werkt, maar bijvoorbeeld ook aan een bouwvakker met een bepaald specialisme of een zorgprofessional. Zzp'ers werken altijd voor verschillende opdrachtgevers. Dat is verplicht.

Tegelijkertijd zijn er veel schijnzelfstandigen, vermoedt het ministerie van Sociale Zaken en Werkgelegenheid. Dat zijn zelfstandigen die worden ingehuurd door één opdrachtgever en hetzelfde werk doen als collega's in loondienst bij dat bedrijf.

Oneerlijke concurrentie 

Het demissionaire kabinet-Rutte IV is al sinds de start van haar regeerperiode bezig de wetgeving voor zzp'ers aan te passen. Inmiddels ligt er een conceptwet die in 2025 in moet gaan. Vanaf dan wordt de wet ook gehandhaafd. Het kabinet vindt het niet wenselijk dat schijnzelfstandigen concurreren met mensen in loondienst bij dezelfde organisatie.

Dit zou tot oneerlijke concurrentie leiden, omdat schijnzelfstandigen fiscale voordelen krijgen, die niet gelden voor werknemers. Ook klagen werkgevers in sectoren waar tekorten zijn, zoals zorg en onderwijs, dat personeel uit dienst gaat om zich vervolgens voor een hoger tarief en met meer eisen weer in te laten huren als zzp'er.

'Enorme bedragen' 

De aangescherpte zzp-wet moet ervoor zorgen dat schijnzelfstandigen formeel in loondienst gaan. Hoogleraar arbeidsrecht aan de VU Amsterdam Evert Verhulp begrijpt dat het demissionaire kabinet het aantal schijnzelfstandigen omlaag wil brengen.

Tegelijkertijd waarschuwt hij voor de gevolgen van de aangescherpte wet. Die zijn vooral voor de pensioenfondsen, is zijn voorspelling. ""Als blijkt dat een zzp'er eigenlijk al die tijd schijnzelfstandige was, werknemer dus, en die met terugwerkende kracht claims maakt, moeten er mogelijk enorme bedragen worden betaald door de werkgever"", legt hij uit. ""Bijvoorbeeld 5 jaar aan pensioenpremie.""

Dekkingsprobleem

Naar schatting zijn er meer dan 200.000 schijnzelfstandigen in Nederland. ""Als al die mensen zich en masse gaan melden als werknemer bij de pensioenfondsen die erover gaan, dan denk ik dat de pensioenfondsen wel meer dan een dekkingsprobleem hebben"", zegt Verhulp. Hij sluit niet uit dat een pensioenfonds dan kan omvallen.

""Dat de fiscus nu zegt, bijvoorbeeld omdat je maar één opdrachtgever hebt, dat je schijnzelfstandige bent, dat is prima"", reageert voorzitter van de Pensioenfederatie Ger Jaarsma. ""Treed dan maar in dienst bij je opdrachtgever. Op het moment dat je dan in dienst treedt, en dus weer premie gaat betalen, ben je van harte welkom bij het pensioenfonds. Maar niet met terugwerkende kracht"", benadrukt hij.

Conceptwet aanpak schijnzelfstandigheid

Veel schijnzelfstandigen

Als de zzp-wet vanaf 2025 daadwerkelijk gehandhaafd wordt, is de kans groot dat een flink aantal zzp'ers aangemerkt wordt als schijnzelfstandige. Omdat deze mensen dus eigenlijk werknemer waren, maken ze aanspraak op achterstallige vakantiedagen en pensioenen waar ze nooit voor betaald hebben.

Arbeidsrechtdeskundige Verhulp oppert dat dit soort claims bij wet worden beperkt. ""Je kunt in de Pensioenwet opnemen dat vorderingen van werknemers met terugwerkende kracht worden beperkt tot bijvoorbeeld een jaar. Het moet in elk geval nu geregeld worden, want als je dat niet doet, is de kans groot dat veel groepen zzp'ers die eigenlijk werknemers blijken zich melden bij een pensioenfonds en zeggen: ik wil me met terugwerkende kracht laten registreren als werknemer. Die mensen willen dan een uitkering.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42792030,Palestijnen: dodental Gaza 13.000 • 'Israëlische militair vermoord in ziekenhuis door Hamas',NOS.nl,2023-11-19,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

20:20

'Israëlische militair vermoord in ziekenhuis door Hamas'

De 19-jarige Israëlische militair Noa Marciano is vermoord in het al-Shifa-ziekenhuis, stelt het Israëlische leger. Er is geen bewijs gepubliceerd om deze bewering te ondersteunen.

Hamas meldde vorige week dat Marciano was omgekomen door een Israëlische luchtaanval, maar volgens het leger klopt deze lezing niet. Uit pathologisch onderzoek en informatie van inlichtingendiensten zou blijken dat de ontvoerde vrouw gewond is geraakt bij een Israëlische luchtaanval, toen ze werd vastgehouden in een gebouw nabij het al-Shifa-ziekenhuis.

Volgens het Israëlische leger is Marciano gewond naar het al-Shifa-ziekenhuis gebracht en daar om het leven gebracht.

19:45

Leger Israël: tunnel gevonden onder al-Shifa-ziekenhuis

Het Israëlische leger stelt dat het een 55 meter lange ""tunnel van terroristen"" heeft gevonden onder het al-Shifa-ziekenhuis. Ook zouden er wapens zijn gevonden in een voertuig bij die tunnel.

Het leger heeft beelden vrijgegeven waarop deze vondsten te zien zouden zijn. De video is nog niet onafhankelijk gecontroleerd. Israël zegt al langer dat er tunnels van Hamas onder het ziekenhuis liggen, maar Hamas heeft dat altijd ontkend. De twee partijen zijn verwikkeld in een informatie-oorlog waarbij zowel Hamas als Israël de wereld probeert te overtuigen van zijn gelijk.

""Vanavond hebben we de eerste geavanceerde tunnel gevonden"", wordt in een van de video's gezegd van het Israëlische leger gezegd:

De ingang van de tunnel had een schietgat, zegt het Israëlische leger. Ook zou de deur bestand zijn geweest tegen zware explosies. De tunnel zou tien meter onder de grond liggen. ""De tunnel is ontdekt in de buurt van het ziekenhuis onder een schuur naast een voertuig, waar talloze wapens in lagen opgeslagen"", stelt het leger.

19:38

Israël: aanvallen vanuit Libanon, Syrië en Jemen worden opgevoerd

De Israëlische minister van Defensie zegt dat de aanvallen op Israël vanuit Libanon, Syrië en Jemen worden opgevoerd. ""De oorlog woedt op meerdere fronten, hoewel de intensiteit het grootst is in Gaza"", zegt minister Gallant.

Israël houdt Iran verantwoordelijk voor het toenemend aantal aanvallen vanuit buurlanden. Het zijn pro-Iraanse milities die deze beschietingen uitvoeren. ""Hezbollah heeft Israëlische doelwitten inmiddels bestookt met ruim duizend raketten, granaten of drones"", zei Gallant. Ook vandaag waren er beschietingen over en weer tussen Libanon en Israël.

Irans bondgenoten in Jemen, de Houthi's, hebben vandaag een vrachtschip gekaapt in de Rode Zee. Ook deze strijdgroep heeft raketten en drones ingezet tegen Israël.

18:54

Autoriteiten Gaza: dodental opgelopen tot 13.000

Volgens de autoriteiten in Gaza zijn sinds het begin van de oorlog zeker 13.000 Palestijnen gedood. Daarmee is het gemelde dodental in een dag tijd opgelopen met 700. Bijna 70 procent van de dodelijke slachtoffers is vrouw of kind.

Het door Hamas aangestuurde ministerie van Volksgezondheid houdt het aantal gewonden op 30.000, hetzelfde aantal dat gisteren werd gecommuniceerd.

De methode die het ministerie hanteert om het totale aantal doden te berekenen is volgens experts betrouwbaar , maar in de statistieken die worden vrijgegeven wordt geen onderscheid gemaakt tussen Hamas-strijders of burgers.

18:13

Houthi's: gekaapt schip meegenomen naar Jemen

De Houthi-rebellen in Jemen bevestigen dat ze een vrachtschip hebben gekaapt op de Rode Zee. Het volgens hen Israëlische schip wordt meegenomen naar een onbekende haven in Jemen. Diverse media melden dat een Israëlische zakenman mede-eigenaar is van het vrachtschip.

""We behandelen de bemanning volgens islamitische principes en waarden"", zegt een Houthi-woordvoerder in een verklaring. Het is onduidelijk hoe het gaat met de opvarenden. Volgens Israël waren er geen Israëliërs aan boord. Het zou gaan om 25 opvarenden met uiteenlopende nationaliteiten.

De Houthi's hebben gedreigd dat ""alle Israëlische schepen"" voor hen doelwit zijn. De door Iran gesteunde groepering heeft eerder al raketten gelanceerd richting Israël en drones ingezet. Die zijn volgens Israël allemaal onderschept.

17:56

Autoriteiten Westelijke Jordaanoever: inmiddels 210 Palestijnen gedood

Sinds het begin van de oorlog zijn op de Westelijke Jordaanoever 210 Palestijnen gedood, melden de Palestijnse autoriteiten in Ramallah. Bij gevechten met Israëlische militairen en politie zijn volgens het ministerie van Volksgezondheid 2800 mensen gewond geraakt.

Volgens VN-organisatie OCHA zijn sinds 7 oktober acht Palestijnen gedood door kolonisten. De Westoever telt een groeiend aantal Israëlische nederzettingen, die volgens internationaal recht illegaal zijn.

Een analist van de progressieve krant Haaretz in Israël noemt de situatie op de Westoever gevaarlijk. Er zijn zorgen dat de gevechten kunnen escaleren.

Het Israëlische leger voert geregeld invallen uit op de Westoever. Het doel van deze acties is Palestijnen oppakken die van terroristische activiteiten worden beschuldigd. Geregeld lopen zulke acties uit op gevechten tussen Palestijnen en Israëlische militairen.

17:09

VN-chef: diep geschokt door aanvallen op VN-scholen Gaza

VN-secretaris-generaal Guterres veroordeelt de recente aanvallen op VN-scholen in Gaza. ""Ik ben diep geschokt dat twee Unwra-scholen zijn getroffen in minder dan 24 uur"", zegt hij in een verklaring.

""Tientallen mensen, velen vrouwen en kinderen, zijn gedood toen ze probeerden te schuilen op VN-terrein."" Gisteren werd de Al-Fakhoura-school getroffen. Volgens de Palestijnse autoriteiten in Gaza was het een Israëlische luchtaanval, maar het Israëlische leger heeft dat niet bevestigd.

De dag ervoor werd de Al-Falah-school in Gaza-Stad getroffen. Palestine TV meldde dat dat een Israëlisch bombardement was. Ruim 4000 mensen schuilden op het terrein van de school, zegt de VN-organisatie voor Palestijnse vluchtelingen Unrwa. Ambulances konden de getroffen school niet bereiken om hulp te verlenen.

In deze video van gisteren vertellen ooggetuigen wat er is gebeurd bij de Al-Fakhoura-school:

16:30

Demonstranten in Rotterdam roepen op tot staakt-het-vuren

In Rotterdam wordt een demonstratie gehouden voor een einde aan het geweld in Gaza en een staakt-het-vuren. Volgens de organisatie zijn er duizenden mensen op de been, schrijft Rijnmond .

De demonstratie verloopt rustig. Volgens de regionale omroep zijn er wel een klein aantal mensen aangehouden die de confrontatie zochten met pro-Israëldemonstranten.

De demonstratie begon met sprekers op de Binnenrotte, om 16.00 uur gingen de demonstraten lopen. De route van de protestmars loopt bewust niet voor het stadhuis langs, omdat daar de pro-Israëldemonstratie wordt gehouden.

Marjan Boelsma

@MarjanBoelsma

Vanmiddag Rotterdam. #FreePalestine https://t.co/jaZIIZCcEC

14:11

19 november 2023

16:20

Krant: gekaapt schip deels eigendom van Israëlische zakenman

Het op de Rode Zee gekaapte vrachtschip is deels eigendom van een Israëlische zakenman. Dat hebben de Israëlische autoriteiten bevestigd, zo meldt krant The Jeruzalem Post.

De Galaxy Leader is volgens Israël gekaapt door Houthi-rebellen uit Jemen. Deze gewapende groepering dreigde vanmorgen dat het Israëlische schepen zou aanvallen. Volgens het Israëlische leger zaten er geen Israëliërs aan boord van het gekaapte schip en is het niet Israëlisch. Het schip is geleased door een Britse onderneming waar een Israëliër mede-eigenaar van is, schrijft de Israëlische krant.

De Houthi's hebben nog geen verklaring gegeven over de kaping. Premier Netanyahu van Israël noemt de aanval een ""Iraanse terreurdaad"". De Jemenitische Houthi's zijn sjiitisch en worden gesteund door Iran.

15:58

Ministerie Gaza: geëvacueerde baby's morgen naar Egypte

31 baby's die vandaag geëvacueerd zijn uit het al-Shifa-ziekenhuis in Noord-Gaza zijn per ambulance naar Rafah gebracht. Morgen worden ze daarvandaan naar Egypte gebracht, zo melden de autoriteiten van Gaza.

De te vroeg geboren baby's zijn naar het Tal-as-Sultan-ziekenhuis gereden in Zuid-Gaza. Wereldgezondheidsorganisatie WHO meldt dat naast de 31 baby's ook zes zorgmedewerkers en tien familieleden van het personeel zijn geëvacueerd. Volgens WHO-chef Tedros zijn er nog veel meer evacuatierondes nodig voor patiënten in het al-Shifa-ziekenhuis.

Tedros Adhanom Ghebreyesus

@DrTedros

.@WHO has led a second @UN and @PalestineRCS mission to Al-Shifa Hospital in #Gaza today, under extremely intense and high-risk security conditions.

31 very sick babies were evacuated, along with 6 health workers and 10 staff family members. 

6 Palestine Red Crescent ambulances… https://t.co/QZ2yhwpC0h https://t.co/YJc25M0vnc

14:01

19 november 2023

15:35

Enkele tientallen doden gemeld bij luchtaanvallen op Gaza

Al Jazeera meldt dat er 31 mensen zijn omgekomen bij Israëlische luchtaanvallen op doelen in Gaza. Volgens de nieuwszender zijn daarbij ook twee journalisten omgekomen.

Meerder vluchtelingenkampen, die in Gaza vaak volgebouwd zijn met appartementencomplexen, zijn volgens de nieuwszender getroffen. Het Palestijnse persbureau Wafa meldde vandaag vijftien doden bij een luchtaanval op kamp Nuseirat. Al Jazeera heeft dit dodental meegerekend in de telling.

Vanmiddag meldde het door Hamas aangestuurde ministerie van Volksgezondheid elf doden door een Israëlische luchtaanval op vluchtelingenkamp Jabalia, in het noorden van Gaza. Een woning zou getroffen zijn.

15:17

Ambassadeur tegen nieuwzender VS: Israël hoopvol over vrijlating gijzelaars komende dagen

Israël heeft er vertrouwen in dat de komende dagen een significant aantal gijzelaars kan worden vrijgelaten door Hamas. Dat heeft de Israëlische ambassadeur in de VS gezegd tegen Amerikaanse tv-zender ABC.

Eerder vandaag zei de premier van Qatar dat Israël en Hamas dicht bij een overeenkomst zijn over vrijlating van de gijzelaars. Qatar speelt een belangrijke rol bij als bemiddelende partij.

15:09

Leger Israël: gekaapt schip niet Israëlisch, geen landgenoten aan boord

Het leger van Israël bevestigt berichten dat er op de Rode Zee een vrachtschip is gekaapt door Houthi's. Maar volgens de legerwoordvoerder is het schip niet Israëlisch en zijn er geen Israëliërs aan boord.

""Dit is een schip dat vanuit Turkije onderweg is naar India met een internationale burgerbemanning"", zegt legerwoordvoerder Hagari op X. Hij noemt de kaping ""een ernstig incident op wereldniveau"".

Nieuwszender Al Arabiya meldt op basis van Israëlische bronnen dat het schip deels in Israëlische handen is. De Galaxy Leader vaart onder de vlag van de Bahama's. Het Israëlische leger zegt niets over wie de eigenaar van het het vrachtschip is. Er zouden 22 mensen aan boord zijn geweest ten tijde van de kaping.

14:30

'Houthi-militie kaapt Israëlisch vrachtschip op Rode Zee'

Volgens nieuwszender Al Arabiya is een Israëlisch vrachtschip op de Rode Zee gekaapt door Houthi-rebellen uit Jemen. Israëlische media zeggen dat ze het bericht proberen te verifiëren. Er zouden geen Israëliërs aan boord van het schip zijn geweest.

Een woordvoerder van de Houthi-militie zegt dat strijders zich zullen richten op ""alle Israëlische schepen"". Het dreigement was gericht tegen schepen die varen onder de Israëlische vlag, of worden aangestuurd door Israëlische bedrijven.

Volgens Al Arabiya is nu het schip Galaxy Leader gekaapt, dat auto's vervoert. Het vaartuig bevindt zich volgens Marine Traffic iets ten zuiden van de Saudische stad Jeddah. Er zouden 22 mensen aan boord zijn geweest, hoe het met hen gaat is niet bekend.

De Houthi's, die in oorlog verkeren met Saudi-Arabië, hebben de afgelopen weken enkele raketten gelanceerd richting Israël. De militie wordt gesteund door Iran, evenals Hamas en Hezbollah.

12:54

Ayatollah Iran roept moslimlanden op banden met Israël tijdelijk te verbreken

De Iraanse ayatollah Khamenei roept moslimlanden op om ""op zijn minst de politieke banden met Israël voor een beperkte periode te verbreken"". Dat melden Iraanse staatsmedia nadat hij eerder al had opgeroepen tot een embargo van olie en voedsel uit islamitische landen tegen Israël.

""Sommige islamitische regeringen hebben Israëlische misdaden veroordeeld en sommigen niet. Dat is onacceptabel"", zei Khamenei. Volgens hem zouden islamitische landen er alles aan moeten doen om Israël van energie en voedsel af te sluiten.

Een week geleden werden Arabische organisaties op een gezamenlijke top in Saudi-Arabië het niet eens om uitgebreide sancties op te leggen aan Israël. Daar had de Iraanse president Raisi om gevraagd.

12:42

Rode Halve Maan: met succes 31 te vroeg geboren baby's geëvacueerd

Uit het al-Shifa-ziekenhuis in Gaza Stad zijn 31 te vroeg geboren baby's met succes geëvacueerd. Dat meldt de Palestijnse tak van hulporganisatie Rode Halve Maan. De organisatie kreeg hulp van de Wereldgezondheidsorganisatie WHO en VN-organisatie OCHA.

De baby's zijn met ambulances van de Rode Halve Maan naar het zuiden van de Gazastrook gebracht in voorbereiding op hun overplaatsing naar het Emiraten-ziekenhuis in Rafah, dat bij de grens met Egypte ligt.

11:30

'Zeker dertig baby's uit al-Shifa-ziekenhuis geëvacueerd'

Zeker dertig baby's zijn geëvacueerd uit het al-Shifa-ziekenhuis in Gaza Stad, zegt het ministerie van Gezondheid van Gaza, dat onder controle staat van Hamas, tegen persbureau AP. De baby's worden naar ziekenhuizen in Egypte gebracht, zegt het ministerie.

De Wereldgezondheidsorganisatie was gisteren in het ziekenhuis. Volgens het WHO waren er ruim 290 patiënten nog aanwezig in het ziekenhuis, onder wie 32 baby's. Waarom er nu dertig baby's worden geëvacueerd is niet duidelijk. AP kon niet direct in contact komen met de WHO.

Vorige week vielen Israëlische militairen het ziekenhuis binnen. Volgens Israël zit er een commandopost van Hamas onder het ziekenhuis. Hamas ontkent dit.

11:20

EU-buitenlandchef: neem VN-resolutie over gevechtspauzes in acht

Buitenlandchef van de EU Borrell zegt in een persconferentie in Qatar dat de resolutie over humanitaire gevechtspauzes tussen Israël en Hamas, die door de VN-Veiligheidsraad is aangenomen, in acht moet worden genomen. ""De besluiten van de Veiligheidsraad zijn niet alleen maar woorden. Ze moeten worden uitgevoerd.""

Daar voegde hij aan toe dat een tweestatenoplossing de enige uitweg is uit de oorlog ""Ik ben me ervan bewust dat een tweestatenoplossing een ongelooflijke inspanning zal vergen. Niet alleen op economisch vlak, maar ook op politiek vlak. Dit is waar de Palestijnse Autoriteit een belangrijke rol speelt. De Palestijnen verdienen waardigheid, Israël verdient veiligheid, en beiden verdienen het om in vrede en veiligheid in hetzelfde land te leven.""

11:03

Premier Qatar: vertrouwen in deal over gijzelaars tussen Hamas en Israël

Premier Al Thani van Qatar zegt dat zijn vertrouwen groeit dat Hamas en Israël tot een overeenkomst zullen komen over gijzelaars. Volgens hem resteren er nog ""heel kleine"" uitdagingen die de twee partijen moeten overbruggen.

""De uitdagingen om tot een overeenkomst te komen zijn slechts van praktische en logistieke aard, zei de premier op een gezamenlijk persmoment met EU-buitenlandchef Borrell in de Qatarese hoofdstad Doha. ""Er is de laatste dagen veel vooruitgang geboekt.""

Verder omschreef de premier de Israëlische aanvallen op de Gazastrook als een misdaad en zei hij dat Israël zich niet aan internationale wetgeving houdt. Ondanks die bewoordingen, ziet hij een deal positief in.

Vanochtend meldde The Washington Post dat er een deal ophanden is om tientallen gijzelaars vrij te laten in ruil voor een gevechtspauze van vijf dagen. Volgens de Israëlische premier Netanyahu en Amerikaanse functionarissen is er van een overeenkomst nog geen sprake.

10:54

Palestijnen in Gaza begraven hun doden in massagraven

Uit Gaza komen dagelijks beelden van rijen met Palestijnse mannen, vrouwen en kinderen, hun lichamen ingepakt in witte doeken.

Dagelijks komen er burgers om bij Israëlische luchtaanvallen, waardoor er een tekort is ontstaan aan lijkwaden en plekken om de vele lichamen te begraven.

09:52

Leger Israël: tegenaanvallen op Libanon na onderscheppen projectiel

Het Israëlische leger zegt dat het een projectiel dat vanuit Libanon is afgevuurd heeft onderschept boven Israëlisch grondgebied. In reactie daarop zegt het leger aanvallen uit te voeren op Libanon. Vanochtend ging het luchtalarm in grensdorpen in het noorden van Israël af, meldt de Israëlische krant Haaretz.

06:14

'Vijftien Palestijnen gedood in midden en zuiden Gazastrook'

In het midden en zuiden van de Gazastrook zijn vijftien Palestijnen gedood bij Israëlische bombardementen. Dat meldt het Palestijnse persbureau Wafa.

Dertien mensen kwamen volgens het persbureau om bij een aanval op een woning in vluchtelingenkamp Nuseirat in het midden van de Gazastrook. In Khan Younis, in het zuiden, kwamen een moeder en haar kind om, aldus Wafa.

05:11

Israëlisch leger valt Jenin opnieuw binnen, twee doden

Het Israëlische leger is vannacht opnieuw het vluchtelingenkamp in Jenin op de Westelijke Jordaanoever binnengevallen. Volgens het Palestijnse persbureau Wafa, dat is gelieerd aan de Palestijnse Autoriteit, vielen daarbij twee doden. 

Het Israëlische leger valt Jenin regelmatig binnen omdat militanten vanuit Jenin geregeld aanslagen plegen en het vluchtelingenkamp als schuilplek gebruiken.

03:44

Witte Huis: nog geen sprake van deal tussen Israël en Hamas

Het Witte Huis zegt dat er nog geen sprake is van een deal tussen Israël en Hamas over een langere gevechtspauze in ruil voor vrijlating van gegijzelden. Eerder stelde The Washington Post dat de betrokken partijen dicht bij een akkoord zijn hierover. Maar een woordvoerder zegt dat er nog steeds wordt onderhandeld. Israël en Hamas hebben nog niet gereageerd.

Adrienne Watson

@NSC_Spox

We have not reached a deal yet, but we continue to work hard to get to a deal. https://t.co/rbSqcqfaKo

3:27

19 november 2023

02:58

Washington Post: Israël en Hamas dicht bij akkoord over vijfdaagse gevechtspauze

Israël, de Verenigde Staten en Hamas zijn volgens The Washington Post dicht bij een akkoord over de vrijlating van tientallen gegijzelden in ruil voor een gevechtspauze van vijf dagen. Dat meldt de krant op basis van anonieme bronnen die bij de onderhandelingen betrokken zouden zijn.

Als alle partijen definitief akkoord gaan, zou Hamas de komende dagen al mensen kunnen vrijlaten, stelt de krant. Het zou dan gaan om vijftig of meer gegijzelde vrouwen en kinderen die iedere 24 uur van de gevechtspauze in kleine aantallen worden vrijgelaten. Al wekenlang wordt in Qatar gepraat over vrijlating van gijzelaars en een staakt-het-vuren. De geluiden dat de partijen dicht bij een akkoord zijn, klonken de afgelopen tijd wel vaker. Maar tot nu toe heeft Hamas slechts vier gijzelaars vrijgelaten en weigert Israël langdurige gevechtspauzes uit angst dat Hamas zich dan kan hergroeperen.

02:25

'Terroristen Hamas stuitten per toeval op Israëlisch festival op 7 oktober'

De Hamas-terroristen die de aanvallen van 7 oktober op Israël uitvoerden, hadden van tevoren geen plannen om het Supernova-festival aan te vallen waar zij uiteindelijk honderden feestgangers vermoordden. Dat zeggen hooggeplaatste Israëlische veiligheidsexperts tegen de Israëlische krant Haaretz. Hamas had eerder gezegd dat de aanvallen op Israël op 7 oktober, waarbij onder anderen inwoners van kibboetsen werden gedood, zorgvuldig gepland waren. Maar de aanval op het festival leek spontaan.

Volgens onder meer politiebronnen zag Hamas vanuit de lucht met drones of met parachutes het festival en werd vervolgens naar de terroristen gecommuniceerd dat ze daarnaartoe moesten gaan. Dat blijkt volgens Haaretz onder meer omdat de terroristen niet vanuit de richting van de grens met de Gazastrook kwamen. Zij waren dus mogelijk al op weg waren naar een ander doel in de buurt en draaiden om toen ze over het festival hoorden. Ook had de organisatie van het festival pas een paar dagen van tevoren besloten dat het festival een dag langer zou doorgaan tot en met 7 oktober.

Op het festival in de buurt van de Gazastrook waren naar schatting van de politie zo'n vierduizend feestgangers afgekomen. De politie denkt dat ruim 350 van hen om het leven kwamen. De meesten van hen werden vermoord door Hamas-terroristen. Maar mogelijk werd een aantal van hen ook geraakt door een helikopter van het Israëlisch leger die op de aanval van Hamas reageerde, melden bronnen aan Haaretz.

Een aantal van de festivalgangers werd meegenomen door Hamas naar de Gazastrook. Onder anderen de 21-jarige Frans-Israëlische Mia Shem werd van het festival ontvoerd. Zij was te zien in de eerste gijzelaarsvideo die Hamas deelde op 16 oktober:

01:50

WHO-team bezocht al-Shifa-ziekenhuis: 'Situatie is wanhopig'

Een team van de Wereldgezondheidsorganisatie (WHO) heeft gisteren samen met VN-medewerkers een bezoek gebracht aan het al-Shifa-ziekenhuis in het noorden van de Gazastrook. Hoewel gisteren het grootste deel van het ziekenhuis is ontruimd, zijn er volgens de ziekenhuisdirecteur nog altijd een aantal artsen, verplegers en patiënten aanwezig in het ziekenhuis. Het WHO spreekt van een wanhopige situatie.

De onderzoekers werden begeleid door het Israëlische leger en brachten ongeveer een uur in het ziekenhuis door. ""Het team zag dat vanwege de slechte veiligheidsomstandigheden, het voor het personeel onmogelijk is om medisch- en ander afval goed af te voeren"", meldt de WHO . ""Gangen en het terrein om het ziekenhuis lagen bezaaid met medisch- en ander afval, waardoor het risico op infecties toeneemt.""

Volgens de WHO zijn er nog 25 artsen en verplegers en 291 patiënten in het ziekenhuis. Onder hen zijn zo'n 30 baby's in kritieke toestand en 22 nierpatiënten die dialyse nodig hebben om te overleven. Volgens de WHO moeten zij zeer snel naar andere medische faciliteiten vervoerd worden voor betere behandelingen. De WHO probeert in samenwerking met partnerorganisaties om voor de overgebleven patiënten ""in 24 tot 72 uur"" een veilig transport te regelen naar ziekenhuizen in het zuiden van Gaza. De organisatie roept opnieuw op tot een staakt-het-vuren.

01:25

Pro-Palestijnse mars in Amsterdam én betoging op grachten voor gegijzelden

In Amsterdam zijn gisteren twee betogingen gehouden. Een groep pro-Palestijnse betogers kwam samen op de Dam en riepen op tot een staakt-het-vuren in de Gazastrook. Daarna hielden zij een mars door de binnenstad.

Iets verderop hielden pro-Israëlbetogers een eigen betoging waarin werd opgeroepen tot vrijlating van de mensen die op 7 oktober door Hamas werden gegijzeld. De groep voer met bootjes door de Amsterdamse grachten terwijl een groot deel van hen met Israëlische vlaggen zwaaide. 

00:34

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-13
42792044,Omtzigt: 'Wil premier worden van kabinet met vakministers',NOS.nl,2023-11-19,"Als NSC de grootste partij wordt bij de verkiezingen en er komt een kabinet met vakministers dan ""zou het eventueel kunnen"" dat lijsttrekker Pieter Omtzigt daar leiding aan gaat geven.",2023-01-01,2023-11-01,2023-11-13
42790006,Bronzen medailles voor Kamps en Snippe op slotdag EK judo,NOS.nl,2023-11-05,"De 22-jarige Marit Kamps en de 25-jarige Jelle Snippe hebben op de slotdag van de EK judo in Montpellier een bronzen medaille gepakt. Daarmee kwam de teller op drie medailles te staan voor Nederland dit toernooi. 

Zaterdag was Sanne van Dijke ook al derde geworden in de klasse tot 70 kilogram. Kamps pakte brons in de klasse boven 78 kilogram en Snippe in de klasse boven 100 kilogram.

""Ik heb mijn eigen feestje"", vertelde de jonge Kamps na afloop. ""Ik ben echt heel blij. Ik voelde me supergoed vandaag, in het hoofd was het supergoed en dan komt het judo er ook goed uit. Ik had er vertrouwen in dat ik kon winnen, dat geloofde ik ook echt.""

Snippe maakte indruk in de categorie boven 100 kilogram door landgenoot Roy Meyer in de kwartfinales te verslaan. Omdat het misging in de halve finale, bleef een wedstrijd om het brons staan.

Daarin stond hij tegenover de Slowaak Fizel. Het was geen spectaculaire partij judo, maar omdat de Slowaak drie straffen kreeg, ging het brons naar de Nederlander.

'Hele dag zenuwachtig'

""Daar ben ik heel erg blij mee. Het is mijn eerste EK. Ik was de hele dag heel erg zenuwachtig en heb toch de bronzen medaille binnengehaald"", vertelde Snippe met een grote glimlach. 

Door het binnenhalen van de medaille begint de 25-jarige ook te geloven in plaatsing voor de Olympische Spelen. ""Ik probeer het nog per toernooi te bekijken, dat is misschien zelfbescherming. Maar ik denk er wel eens aan ja.""

Kamps stond in de strijd om het brons tegenover de Turkse Kayra Ozdemir. De twee hadden elkaar nog nooit ontmoet op de mat. In het begin had ze het moeilijk met haar opponente, die vooral bezig was om Kamps van de mat te duwen en daarmee straffen te verzamelen voor de Nederlandse. Uiteindelijk volgde een verlening met een 'golden score'.

In de verlenging zat Ozdemir er helemaal doorheen en Kamps bleef goed judoën. Met een waza-ari pakte ze het brons. 

In dezelfde categorie greep Karen Stevenson net naast het brons. Ze legde het af tegen Aysa Tavano. De Italiaanse pakte al vroeg in de wedstrijd een voorsprong met een waza-ari.

Stevenson leek daarna de Italiaanse ook op haar zij te werpen, maar dat was net niet goed genoeg voor een punt. De Italiaanse bleef vervolgens goed overeind.

Ook Guusje Steenhuis liep een bronzen medaille mis. Het duel met de Portugese Patricia Sampaio was een hele zware. Sampaio begon aanvallend en kreeg Steenhuis snel op haar zij, waardoor de Portugese een voorsprong pakte. De Nederlandse kon daarna geen vuist meer maken en eindigde als vijfde.

Ook Van 't End net niet

Ook Noël van 't End maakte zondag kans op een bronzen plak, in de klasse tot 90 kilogram. De Nederlander verloor echter op een vol punt, een ippon, van de Hongaar Krisztian Toth.

Terug naar de winst van Snippe op Meyer. In april van dit jaar stonden de twee ook al tegenover elkaar bij het grandslamtoernooi in het Turkse Antalya, toen was Snippe pas in de verlenging de beste. Ook nu gingen de twee lang gelijk op. Ze kregen allebei twee straffen van de scheidsrechter en belandden in de 'golden score'.

In die verlenging is elk punt beslissend en dat viel in het voordeel van Snippe uit. De 25-jarige judoka probeerde een aanval in te zetten op Meyer, maar de Brabander leek de inzet te kunnen controleren. De scheidsrechter vond Meyer echter te passief en gaf hem daarvoor een zogeheten 'rolletje'. Dat is een kleine straf, maar wel de beslissende straf in deze wedstrijd.

Voor Meyer betekende de nederlaag een wedstrijd in de herkansingen, dat zorgde ervoor dat hij nog maximaal een bronzen medaille kon winnen. Maar de bronzenmedaillewinnaar van de EK in 2017 kon nu geen nieuwe plak aan zijn collectie toevoegen.

Met een ippon won de Rus Valerij Jendoviskij de wedstrijd van de Bredanaar.

Voor Michael Korrel zat het judotoernooi er snel op. Na een verliespartij in de kwartfinale werd de titelhouder in de herkansingen van de klasse tot 100 kilogram uitgeschakeld door de Spanjaard Nikoloz Sjeradisjvili.",2023-01-01,2023-11-01,2023-10-30
42792058,Vrachtschip gekaapt op Rode Zee • 'Geëvacueerde baby's morgen naar Egypte',NOS.nl,2023-11-19,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:09

VN-chef: diep geschokt door aanvallen op VN-scholen Gaza

VN-secretaris-generaal Guterres veroordeelt de recente aanvallen op VN-scholen in Gaza. ""Ik ben diep geschokt dat twee Unwra-scholen zijn getroffen in minder dan 24 uur"", zegt hij in een verklaring.

""Tientallen mensen, velen vrouwen en kinderen, zijn gedood toen ze probeerden te schuilen op VN-terrein."" Gisteren werd de Al-Fakhoura-school getroffen. Volgens de Palestijnse autoriteiten in Gaza was het een Israëlische luchtaanval, maar het Israëlische leger heeft dat niet bevestigd.

De dag ervoor werd de Al-Falah-school in Gaza-Stad getroffen. Palestine TV meldde dat dat een Israëlisch bombardement was. Ruim 4000 mensen schuilden op het terrein van de school, zegt de VN-organisatie voor Palestijnse vluchtelingen Unrwa. Ambulances konden de getroffen school niet bereiken om hulp te verlenen.

In deze video van gisteren vertellen ooggetuigen wat er is gebeurd bij de Al-Fakhoura-school:

16:30

Demonstranten in Rotterdam roepen op tot staakt-het-vuren

In Rotterdam wordt een demonstratie gehouden voor een einde aan het geweld in Gaza en een staakt-het-vuren. Volgens de organisatie zijn er duizenden mensen op de been, schrijft Rijnmond .

De demonstratie verloopt rustig. Volgens de regionale omroep zijn er wel een klein aantal mensen aangehouden die de confrontatie zochten met pro-Israëldemonstranten.

De demonstratie begon met sprekers op de Binnenrotte, om 16.00 uur gingen de demonstraten lopen. De route van de protestmars loopt bewust niet voor het stadhuis langs, omdat daar de pro-Israëldemonstratie wordt gehouden.

Marjan Boelsma

@MarjanBoelsma

Vanmiddag Rotterdam. #FreePalestine https://t.co/jaZIIZCcEC

14:11

19 november 2023

16:20

Krant: gekaapt schip deels eigendom van Israëlische zakenman

Het op de Rode Zee gekaapte vrachtschip is deels eigendom van een Israëlische zakenman. Dat hebben de Israëlische autoriteiten bevestigd, zo meldt krant The Jeruzalem Post.

De Galaxy Leader is volgens Israël gekaapt door Houthi-rebellen uit Jemen. Deze gewapende groepering dreigde vanmorgen dat het Israëlische schepen zou aanvallen. Volgens het Israëlische leger zaten er geen Israëliërs aan boord van het gekaapte schip en is het niet Israëlisch. Het schip is geleased door een Britse onderneming waar een Israëliër mede-eigenaar van is, schrijft de Israëlische krant.

De Houthi's hebben nog geen verklaring gegeven over de kaping. Premier Netanyahu van Israël noemt de aanval een ""Iraanse terreurdaad"". De Jemenitische Houthi's zijn sjiitisch en worden gesteund door Iran.

15:58

Ministerie Gaza: geëvacueerde baby's morgen naar Egypte

31 baby's die vandaag geëvacueerd zijn uit het al-Shifa-ziekenhuis in Noord-Gaza zijn per ambulance naar Rafah gebracht. Morgen worden ze daarvandaan naar Egypte gebracht, zo melden de autoriteiten van Gaza.

De te vroeg geboren baby's zijn naar het Tal-as-Sultan-ziekenhuis gereden in Zuid-Gaza. Wereldgezondheidsorganisatie WHO meldt dat naast de 31 baby's ook zes zorgmedewerkers en tien familieleden van het personeel zijn geëvacueerd. Volgens WHO-chef Tedros zijn er nog veel meer evacuatierondes nodig voor patiënten in het al-Shifa-ziekenhuis.

Tedros Adhanom Ghebreyesus

@DrTedros

.@WHO has led a second @UN and @PalestineRCS mission to Al-Shifa Hospital in #Gaza today, under extremely intense and high-risk security conditions.

31 very sick babies were evacuated, along with 6 health workers and 10 staff family members. 

6 Palestine Red Crescent ambulances… https://t.co/QZ2yhwpC0h https://t.co/YJc25M0vnc

14:01

19 november 2023

15:35

Enkele tientallen doden gemeld bij luchtaanvallen op Gaza

Al Jazeera meldt dat er 31 mensen zijn omgekomen bij Israëlische luchtaanvallen op doelen in Gaza. Volgens de nieuwszender zijn daarbij ook twee journalisten omgekomen.

Meerder vluchtelingenkampen, die in Gaza vaak volgebouwd zijn met appartementencomplexen, zijn volgens de nieuwszender getroffen. Het Palestijnse persbureau Wafa meldde vandaag vijftien doden bij een luchtaanval op kamp Nuseirat. Al Jazeera heeft dit dodental meegerekend in de telling.

Vanmiddag meldde het door Hamas aangestuurde ministerie van Volksgezondheid elf doden door een Israëlische luchtaanval op vluchtelingenkamp Jabalia, in het noorden van Gaza. Een woning zou getroffen zijn.

15:17

Ambassadeur tegen nieuwzender VS: Israël hoopvol over vrijlating gijzelaars komende dagen

Israël heeft er vertrouwen in dat de komende dagen een significant aantal gijzelaars kan worden vrijgelaten door Hamas. Dat heeft de Israëlische ambassadeur in de VS gezegd tegen Amerikaanse tv-zender ABC.

Eerder vandaag zei de premier van Qatar dat Israël en Hamas dicht bij een overeenkomst zijn over vrijlating van de gijzelaars. Qatar speelt een belangrijke rol bij als bemiddelende partij.

15:09

Leger Israël: gekaapt schip niet Israëlisch, geen landgenoten aan boord

Het leger van Israël bevestigt berichten dat er op de Rode Zee een vrachtschip is gekaapt door Houthi's. Maar volgens de legerwoordvoerder is het schip niet Israëlisch en zijn er geen Israëliërs aan boord.

""Dit is een schip dat vanuit Turkije onderweg is naar India met een internationale burgerbemanning"", zegt legerwoordvoerder Hagari op X. Hij noemt de kaping ""een ernstig incident op wereldniveau"".

Nieuwszender Al Arabiya meldt op basis van Israëlische bronnen dat het schip deels in Israëlische handen is. De Galaxy Leader vaart onder de vlag van de Bahama's. Het Israëlische leger zegt niets over wie de eigenaar van het het vrachtschip is. Er zouden 22 mensen aan boord zijn geweest ten tijde van de kaping.

14:30

'Houthi-militie kaapt Israëlisch vrachtschip op Rode Zee'

Volgens nieuwszender Al Arabiya is een Israëlisch vrachtschip op de Rode Zee gekaapt door Houthi-rebellen uit Jemen. Israëlische media zeggen dat ze het bericht proberen te verifiëren. Er zouden geen Israëliërs aan boord van het schip zijn geweest.

Een woordvoerder van de Houthi-militie zegt dat strijders zich zullen richten op ""alle Israëlische schepen"". Het dreigement was gericht tegen schepen die varen onder de Israëlische vlag, of worden aangestuurd door Israëlische bedrijven.

Volgens Al Arabiya is nu het schip Galaxy Leader gekaapt, dat auto's vervoert. Het vaartuig bevindt zich volgens Marine Traffic iets ten zuiden van de Saudische stad Jeddah. Er zouden 22 mensen aan boord zijn geweest, hoe het met hen gaat is niet bekend.

De Houthi's, die in oorlog verkeren met Saudi-Arabië, hebben de afgelopen weken enkele raketten gelanceerd richting Israël. De militie wordt gesteund door Iran, evenals Hamas en Hezbollah.

12:54

Ayatollah Iran roept moslimlanden op banden met Israël tijdelijk te verbreken

De Iraanse ayatollah Khamenei roept moslimlanden op om ""op zijn minst de politieke banden met Israël voor een beperkte periode te verbreken"". Dat melden Iraanse staatsmedia nadat hij eerder al had opgeroepen tot een embargo van olie en voedsel uit islamitische landen tegen Israël.

""Sommige islamitische regeringen hebben Israëlische misdaden veroordeeld en sommigen niet. Dat is onacceptabel"", zei Khamenei. Volgens hem zouden islamitische landen er alles aan moeten doen om Israël van energie en voedsel af te sluiten.

Een week geleden werden Arabische organisaties op een gezamenlijke top in Saudi-Arabië het niet eens om uitgebreide sancties op te leggen aan Israël. Daar had de Iraanse president Raisi om gevraagd.

12:42

Rode Halve Maan: met succes 31 te vroeg geboren baby's geëvacueerd

Uit het al-Shifa-ziekenhuis in Gaza Stad zijn 31 te vroeg geboren baby's met succes geëvacueerd. Dat meldt de Palestijnse tak van hulporganisatie Rode Halve Maan. De organisatie kreeg hulp van de Wereldgezondheidsorganisatie WHO en VN-organisatie OCHA.

De baby's zijn met ambulances van de Rode Halve Maan naar het zuiden van de Gazastrook gebracht in voorbereiding op hun overplaatsing naar het Emiraten-ziekenhuis in Rafah, dat bij de grens met Egypte ligt.

11:30

'Zeker dertig baby's uit al-Shifa-ziekenhuis geëvacueerd'

Zeker dertig baby's zijn geëvacueerd uit het al-Shifa-ziekenhuis in Gaza Stad, zegt het ministerie van Gezondheid van Gaza, dat onder controle staat van Hamas, tegen persbureau AP. De baby's worden naar ziekenhuizen in Egypte gebracht, zegt het ministerie.

De Wereldgezondheidsorganisatie was gisteren in het ziekenhuis. Volgens het WHO waren er ruim 290 patiënten nog aanwezig in het ziekenhuis, onder wie 32 baby's. Waarom er nu dertig baby's worden geëvacueerd is niet duidelijk. AP kon niet direct in contact komen met de WHO.

Vorige week vielen Israëlische militairen het ziekenhuis binnen. Volgens Israël zit er een commandopost van Hamas onder het ziekenhuis. Hamas ontkent dit.

11:20

EU-buitenlandchef: neem VN-resolutie over gevechtspauzes in acht

Buitenlandchef van de EU Borrell zegt in een persconferentie in Qatar dat de resolutie over humanitaire gevechtspauzes tussen Israël en Hamas, die door de VN-Veiligheidsraad is aangenomen, in acht moet worden genomen. ""De besluiten van de Veiligheidsraad zijn niet alleen maar woorden. Ze moeten worden uitgevoerd.""

Daar voegde hij aan toe dat een tweestatenoplossing de enige uitweg is uit de oorlog ""Ik ben me ervan bewust dat een tweestatenoplossing een ongelooflijke inspanning zal vergen. Niet alleen op economisch vlak, maar ook op politiek vlak. Dit is waar de Palestijnse Autoriteit een belangrijke rol speelt. De Palestijnen verdienen waardigheid, Israël verdient veiligheid, en beiden verdienen het om in vrede en veiligheid in hetzelfde land te leven.""

11:03

Premier Qatar: vertrouwen in deal over gijzelaars tussen Hamas en Israël

Premier Al Thani van Qatar zegt dat zijn vertrouwen groeit dat Hamas en Israël tot een overeenkomst zullen komen over gijzelaars. Volgens hem resteren er nog ""heel kleine"" uitdagingen die de twee partijen moeten overbruggen.

""De uitdagingen om tot een overeenkomst te komen zijn slechts van praktische en logistieke aard, zei de premier op een gezamenlijk persmoment met EU-buitenlandchef Borrell in de Qatarese hoofdstad Doha. ""Er is de laatste dagen veel vooruitgang geboekt.""

Verder omschreef de premier de Israëlische aanvallen op de Gazastrook als een misdaad en zei hij dat Israël zich niet aan internationale wetgeving houdt. Ondanks die bewoordingen, ziet hij een deal positief in.

Vanochtend meldde The Washington Post dat er een deal ophanden is om tientallen gijzelaars vrij te laten in ruil voor een gevechtspauze van vijf dagen. Volgens de Israëlische premier Netanyahu en Amerikaanse functionarissen is er van een overeenkomst nog geen sprake.

10:54

Palestijnen in Gaza begraven hun doden in massagraven

Uit Gaza komen dagelijks beelden van rijen met Palestijnse mannen, vrouwen en kinderen, hun lichamen ingepakt in witte doeken.

Dagelijks komen er burgers om bij Israëlische luchtaanvallen, waardoor er een tekort is ontstaan aan lijkwaden en plekken om de vele lichamen te begraven.

09:52

Leger Israël: tegenaanvallen op Libanon na onderscheppen projectiel

Het Israëlische leger zegt dat het een projectiel dat vanuit Libanon is afgevuurd heeft onderschept boven Israëlisch grondgebied. In reactie daarop zegt het leger aanvallen uit te voeren op Libanon. Vanochtend ging het luchtalarm in grensdorpen in het noorden van Israël af, meldt de Israëlische krant Haaretz.

06:14

'Vijftien Palestijnen gedood in midden en zuiden Gazastrook'

In het midden en zuiden van de Gazastrook zijn vijftien Palestijnen gedood bij Israëlische bombardementen. Dat meldt het Palestijnse persbureau Wafa.

Dertien mensen kwamen volgens het persbureau om bij een aanval op een woning in vluchtelingenkamp Nuseirat in het midden van de Gazastrook. In Khan Younis, in het zuiden, kwamen een moeder en haar kind om, aldus Wafa.

05:11

Israëlisch leger valt Jenin opnieuw binnen, twee doden

Het Israëlische leger is vannacht opnieuw het vluchtelingenkamp in Jenin op de Westelijke Jordaanoever binnengevallen. Volgens het Palestijnse persbureau Wafa, dat is gelieerd aan de Palestijnse Autoriteit, vielen daarbij twee doden. 

Het Israëlische leger valt Jenin regelmatig binnen omdat militanten vanuit Jenin geregeld aanslagen plegen en het vluchtelingenkamp als schuilplek gebruiken.

03:44

Witte Huis: nog geen sprake van deal tussen Israël en Hamas

Het Witte Huis zegt dat er nog geen sprake is van een deal tussen Israël en Hamas over een langere gevechtspauze in ruil voor vrijlating van gegijzelden. Eerder stelde The Washington Post dat de betrokken partijen dicht bij een akkoord zijn hierover. Maar een woordvoerder zegt dat er nog steeds wordt onderhandeld. Israël en Hamas hebben nog niet gereageerd.

Adrienne Watson

@NSC_Spox

We have not reached a deal yet, but we continue to work hard to get to a deal. https://t.co/rbSqcqfaKo

3:27

19 november 2023

02:58

Washington Post: Israël en Hamas dicht bij akkoord over vijfdaagse gevechtspauze

Israël, de Verenigde Staten en Hamas zijn volgens The Washington Post dicht bij een akkoord over de vrijlating van tientallen gegijzelden in ruil voor een gevechtspauze van vijf dagen. Dat meldt de krant op basis van anonieme bronnen die bij de onderhandelingen betrokken zouden zijn.

Als alle partijen definitief akkoord gaan, zou Hamas de komende dagen al mensen kunnen vrijlaten, stelt de krant. Het zou dan gaan om vijftig of meer gegijzelde vrouwen en kinderen die iedere 24 uur van de gevechtspauze in kleine aantallen worden vrijgelaten. Al wekenlang wordt in Qatar gepraat over vrijlating van gijzelaars en een staakt-het-vuren. De geluiden dat de partijen dicht bij een akkoord zijn, klonken de afgelopen tijd wel vaker. Maar tot nu toe heeft Hamas slechts vier gijzelaars vrijgelaten en weigert Israël langdurige gevechtspauzes uit angst dat Hamas zich dan kan hergroeperen.

02:25

'Terroristen Hamas stuitten per toeval op Israëlisch festival op 7 oktober'

De Hamas-terroristen die de aanvallen van 7 oktober op Israël uitvoerden, hadden van tevoren geen plannen om het Supernova-festival aan te vallen waar zij uiteindelijk honderden feestgangers vermoordden. Dat zeggen hooggeplaatste Israëlische veiligheidsexperts tegen de Israëlische krant Haaretz. Hamas had eerder gezegd dat de aanvallen op Israël op 7 oktober, waarbij onder anderen inwoners van kibboetsen werden gedood, zorgvuldig gepland waren. Maar de aanval op het festival leek spontaan.

Volgens onder meer politiebronnen zag Hamas vanuit de lucht met drones of met parachutes het festival en werd vervolgens naar de terroristen gecommuniceerd dat ze daarnaartoe moesten gaan. Dat blijkt volgens Haaretz onder meer omdat de terroristen niet vanuit de richting van de grens met de Gazastrook kwamen. Zij waren dus mogelijk al op weg waren naar een ander doel in de buurt en draaiden om toen ze over het festival hoorden. Ook had de organisatie van het festival pas een paar dagen van tevoren besloten dat het festival een dag langer zou doorgaan tot en met 7 oktober.

Op het festival in de buurt van de Gazastrook waren naar schatting van de politie zo'n vierduizend feestgangers afgekomen. De politie denkt dat ruim 350 van hen om het leven kwamen. De meesten van hen werden vermoord door Hamas-terroristen. Maar mogelijk werd een aantal van hen ook geraakt door een helikopter van het Israëlisch leger die op de aanval van Hamas reageerde, melden bronnen aan Haaretz.

Een aantal van de festivalgangers werd meegenomen door Hamas naar de Gazastrook. Onder anderen de 21-jarige Frans-Israëlische Mia Shem werd van het festival ontvoerd. Zij was te zien in de eerste gijzelaarsvideo die Hamas deelde op 16 oktober:

01:50

WHO-team bezocht al-Shifa-ziekenhuis: 'Situatie is wanhopig'

Een team van de Wereldgezondheidsorganisatie (WHO) heeft gisteren samen met VN-medewerkers een bezoek gebracht aan het al-Shifa-ziekenhuis in het noorden van de Gazastrook. Hoewel gisteren het grootste deel van het ziekenhuis is ontruimd, zijn er volgens de ziekenhuisdirecteur nog altijd een aantal artsen, verplegers en patiënten aanwezig in het ziekenhuis. Het WHO spreekt van een wanhopige situatie.

De onderzoekers werden begeleid door het Israëlische leger en brachten ongeveer een uur in het ziekenhuis door. ""Het team zag dat vanwege de slechte veiligheidsomstandigheden, het voor het personeel onmogelijk is om medisch- en ander afval goed af te voeren"", meldt de WHO . ""Gangen en het terrein om het ziekenhuis lagen bezaaid met medisch- en ander afval, waardoor het risico op infecties toeneemt.""

Volgens de WHO zijn er nog 25 artsen en verplegers en 291 patiënten in het ziekenhuis. Onder hen zijn zo'n 30 baby's in kritieke toestand en 22 nierpatiënten die dialyse nodig hebben om te overleven. Volgens de WHO moeten zij zeer snel naar andere medische faciliteiten vervoerd worden voor betere behandelingen. De WHO probeert in samenwerking met partnerorganisaties om voor de overgebleven patiënten ""in 24 tot 72 uur"" een veilig transport te regelen naar ziekenhuizen in het zuiden van Gaza. De organisatie roept opnieuw op tot een staakt-het-vuren.

01:25

Pro-Palestijnse mars in Amsterdam én betoging op grachten voor gegijzelden

In Amsterdam zijn gisteren twee betogingen gehouden. Een groep pro-Palestijnse betogers kwam samen op de Dam en riepen op tot een staakt-het-vuren in de Gazastrook. Daarna hielden zij een mars door de binnenstad.

Iets verderop hielden pro-Israëlbetogers een eigen betoging waarin werd opgeroepen tot vrijlating van de mensen die op 7 oktober door Hamas werden gegijzeld. De groep voer met bootjes door de Amsterdamse grachten terwijl een groot deel van hen met Israëlische vlaggen zwaaide. 

00:34

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-13
42792083,Aanhangers Denk geschokt over winst Wilders: 'Dit voelt als mijn 9/11',NOS.nl,2023-11-22,"De aanhangers van Denk zijn tevreden met de voorlopige drie zetels van hun partij, maar maken zich grote zorgen over de toekomst van moslims in Nederland.",2023-01-01,2023-11-01,2023-11-20
42792092,"Exitpoll Ipsos: PVV met afstand grootste partij, gevolgd door GL-PvdA, VVD en NSC ",NOS.nl,2023-11-22,"De Partij voor de Vrijheid (PVV) van Geert Wilders gaat aan kop in de exitpoll die onderzoeksbureau Ipsos in opdracht van de NOS en RTL heeft gehouden. In de rond 21.30 uur bijgestelde indicatie van de verkiezingsuitslag komt de PVV op 35 zetels uit. Bij de vorige Tweede Kamerverkiezingen, in 2021, haalde de partij fors minder zetels: 17.

Wie er na de PVV komt is volgens onderzoeksbureau Ipsos in de bijgestelde exitpoll too close to call. GroenLinks-PvdA van Frans Timmermans staat in deze indicatie op 25 zetels (voorheen samen 17 zetels) en de VVD van Dilan Yesilgöz heeft er 24 (in 2021 34).

Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

Tussen NSC en de kleinere partijen zit een flink gat: de eerstvolgende partij is D66 met 10 zetels (voorheen 24) en BBB met 7 zetels (voorheen 1). Daarna volgen het CDA en de SP allebei met 5 zetels.

FvD, CU, Denk, PvdD en SGP halen in de laatste exitpoll 3 zetels. Volt is goed voor 2 zetels. 50Plus en JA21 halen allebei 1 zetel. Als deze exitpoll overeenkomt met de uiteindelijke verkiezingsuitslag komen BIJ1 en BVNL niet terug in de Tweede Kamer.

Eerste reactie Wilders

Geert Wilders heeft op X een korte video geplaatst, waarin zijn eerste reactie op de exitpoll te zien is.

""We kunnen dit wel een historische avond noemen. Geen van ons hier aan tafel heeft ooit meegemaakt dat niet één van de traditionele partijen de verkiezingen wint.

Er is de laatste dagen natuurlijk van alles gebeurd onder de kiezers. Er waren veel zwevende kiezers, er waren strategische kiezers. Uit onderzoeken blijkt ook dat de PVV voor het eerst aantrekkelijk werd voor zwevende kiezers. En dat potentieel hebben ze wel echt benut.

Ook GroenLinks-PvdA heeft geprofiteerd van strategische kiezers, maar wat te zien is bij alle locaties waar nu uitslagenavonden zijn, is dat ze allemaal geschrokken zijn van de overwinning van de PVV.""

De verkiezingsresultaten zijn de hele avond te volgen bij de NOS via tv, radio, NOS.nl en de app. Online vind je alle uitslagen hier .

De exitpoll is een indicatie van de verkiezingsuitslag, gebaseerd op een peiling door Ipsos in opdracht van de NOS en RTL bij zestig stembureaus. De exitpoll is een schaduwverkiezing. Kiezers zijn na het stemmen gevraagd of zij nog een keer willen 'stemmen'. Ze vulden dan buiten het stembureau een formulier in dat lijkt op het officiële stembiljet en leveren die anoniem in bij een stembus van de onderzoekers.

Op basis van die stemmen geeft Ipsos een indicatie van de verkiezingsuitslag in zetels. Er geldt een foutmarge van één zetel, wat dus wil zeggen dat partijen in de uiteindelijke uitslag een zetel meer of minder kunnen halen dan de exitpolls laten zien. In uitzonderlijke gevallen kan het verschil ook twee zetels zijn.

Met de exitpoll achter de rug is het wachten op de eerste resultaten. Naar verwachting zullen die vanaf het komende uur per gemeente gaan binnendruppelen. Vanaf ongeveer 23.00 uur valt te verwachten dat de uitslagenstroom wat versnelt.

Daarna volgt in de loop van de nacht persbureau ANP met de eerste voorlopige prognoses van de zetelverdeling in de Tweede Kamer. Die zijn gebaseerd op daadwerkelijke uitslagen tot dan toe, waardoor ze nauwkeuriger zouden moeten zijn dan de exitpoll. Morgen, als alle uitslagen binnen zijn, hoopt het ANP de voorlopige prognose om te zetten in een prognose van de einduitslag.

Liever een spoorboekje voor de uitslagenavond en de dagen erna? Hier kun je lezen hoe je de verkiezingsuitslagen kunt volgen bij de NOS .",2023-01-01,2023-11-01,2023-11-20
42790058,Vanavond op tv: Grens tussen Egypte en Gaza open • In gesprek met Stephan van Baarle (Denk),NOS.nl,2023-11-01,"Honderden mensen uit Gaza naar Egypte

Bij een nieuw bombardement op het Jabalia-vluchtelingenkamp in de Gazastrook zijn volgens de aan Hamas-verbonden nieuwszender QNN honderden burgerslachtoffers gevallen. Gisteren werden bij een Israëlisch bombardement op het vluchtelingenkamp volgens de Palestijnen al zo'n vijftig mensen gedood.

Eerder vandaag was er juist een sprankje goed nieuws te melden: honderden mensen met een buitenlands paspoort en tientallen gewonde Palestijnen konden Gaza verlaten, omdat de grens met Egypte open ging. In de uitzending zetten we alle ontwikkelingen op een rij.

Het laatste nieuws volg je in het liveblog van de NOS:

In gesprek met Stephan van Baarle (Denk)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond trappen we af met Stephan van Baarle, de nieuwe lijsttrekker van Denk.",2023-01-01,2023-11-01,2023-10-30
42792124,Beeld in Peilingwijzer ongewijzigd • Omtzigt voelt nog steeds niets voor regeren met PVV,NOS.nl,2023-11-15,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

20:25

Omtzigt voelt nog steeds niets voor regeren met Wilders

De NSC-lijsttrekker herhaalt tegen RTL Nieuws dat hij grote moeite heeft met de standpunten en het verkiezingsprogramma van de PVV, omdat die volgens hem in strijd zijn met de Grondwet.

PVV-leider Wilders wil graag samenwerken met NSC in een rechts kabinet. Gisteren zei hij bij Nieuwsuur dat het bestrijden van de islam de komende periode niet meer zijn grootste prioriteit heeft.

Omtzigt vindt het een goede zaak dat Wilders zijn focus verlegt naar bestaanszekerheid. ""Dat is een heel belangrijk thema. Maar hij heeft ook gezegd dat zijn anti-islamstandpunt in het DNA van de PVV zit."" Als voorbeelden noemt Omtzigt dat Wilders geen islamitische scholen, geen moskeeën en korans wil. Dat is volgens hem in strijd met de vrijheid van godsdienst die in de Grondwet staat.

Omtzigt: ""Je kunt toch echt alleen een regering vormen met partijen die zich houden aan de klassieke grondrechten.""

Wilders reageert bij Vandaag Inside weer op de woorden van Omtzigt. Volgens hem wil de achterban van Omtzigt wel degelijk samenwerken met de PVV. ""Als hij dat niet doet, zet hij de deur wagenwijd open voor Frans Timmermans.""

Daarom sluit Wilders niet uit dat Omtzigt uiteindelijk toch voor hem zal kiezen. ""Ik loop lang genoeg mee om te weten dat na verkiezingen alles weer vloeibaar kan worden.""

20:02

Peilingwijzer: top drie nog steeds ongeveer even groot

Een week voor de verkiezingen blijft het beeld in de Peilingwijzer vrijwel ongewijzigd: drie partijen liggen aan kop, waarbij VVD (26 tot 30 Kamerzetels) en NSC (24-28) net iets groter zijn dan GroenLinks-PvdA (21-25).

De Peilingwijzer is het gewogen gemiddelde van de belangrijkste peilingen. In de peiling van I&O Research verliest NSC van Pieter Omtzigt vier zetels. Onderzoeker Peter Kanne hoort van kiezers die afhaken dat ze Omtzigt te onduidelijk vinden en dat ze er moeite mee hebben dat hij niet wil zeggen of hij premier wil worden.

19:31

Timmermans hoopt nog op 'het grote potentieel op links'

Bij Khalid en Sophie reageert de GroenLinks-PvdA-lijsttrekker op de tegenvallende peilingen voor zijn partij. Hij denkt dat het nog kan verbeteren in de laatste campagneweek. Hij hoopt daarbij op ""het grote potentieel op links"" dat er volgens hem is. ""Als ik echt heel goed mijn best doe, kunnen we nog steeds de grootste worden"", zegt Timmermans. Hij wijst erop dat kiezers steeds later hun stem bepalen.

Peiler Peter Kanne van I&O Research, die ook aan tafel zit, bevestigt het verhaal van Timmermans. Er zijn volgens hem nog veel twijfelaars op links, die misschien wel op een partij als Volt of de SP willen gaan stemmen. ""Maar het kan ook nog dat de linkse kiezers zich gaan verenigen rond GL-PvdA, als de machtsvraag aan de orde komt.""

Timmermans denkt dat veel kiezers nog zijn kant op zullen komen, om te voorkomen dat er een rechts kabinet komt met mogelijk de PVV van Wilders.

17:18

Schoonmaakactie besmeurde spandoeken BBB

BBB-leden proberen de besmeurde spandoeken langs de A12 schoon te maken. Op zeker vier plaatsen langs de snelweg werden campagneborden en spandoeken van de BoerBurgerBeweging beklad met rode verf. De partij doet aangifte.

17:15

Rechts kabinet komt nadrukkelijk in beeld als optie na 22 november

In de peilingen staan de partijen op rechts er goed voor. Daarmee wordt een rechts kabinet steeds meer een realistische optie voor na de verkiezingen. Hierbij speelt mee dat PVV-leider Geert Wilders zich duidelijk anders opstelt dan in het verleden.

De PVV bestaat achttien jaar en heeft vrijwel voortdurend in de oppositie gezeten. Veel partijen, zoals de VVD onder Rutte, wilden lang niet met de partij samenwerken, vanwege de harde standpunten over bijvoorbeeld asielzoekers en de islam. Maar deze campagne probeert Wilders nadrukkelijk zijn redelijke en constructieve kant te laten zien. De nieuwe opstelling van Wilders maakt het moeilijker voor andere partijen om hem te blijven negeren.

17:04

Tweede Kamer praat na verkiezingen over oorlog tussen Israël en Hamas

Het Tweede Kamerdebat over de oorlog tussen Israël en Hamas vindt na de verkiezingen plaats. Waarschijnlijk is het debat volgende week donderdag.

D66 en SP, die het debat hebben aangevraagd, wilden deze week al over de oorlog praten. Maar een meerderheid van de Kamer steunde vandaag het CDA-voorstel om te wachten tot demissionair minister Bruins Slot van Buitenlandse Zaken een reeks vragen over de oorlog tussen Israël en Hamas heeft beantwoord. VVD, PVV, CU, FVD, BBB en SGP stemden voor dit voorstel.

D66-Kamerlid Sjoerd Sjoerdsma noemt het uitstel ""zeer spijtig"". Jasper van Dijk (SP) omschrijft het als een ""enorme tegenvaller"" en vindt dat de rechtse meerderheid het kabinet zo uit de wind houdt.

Aanleiding voor het debat is het gelekt vertrouwelijke memo van de Nederlandse ambassade in Tel Aviv met kritiek op Israël. In het memo staat onder meer dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza. Ook zou Israël ""onevenredig geweld"" gebruiken in de oorlog.

16:02

Honderden nieuwe stempassen aangevraagd in Noordoostpolder na bezorgfout

Zo'n vierhonderd inwoners van de gemeente Noordoostpolder in Flevoland hebben een nieuwe stempas aangevraagd voor de Tweede Kamerverkiezingen. Dat meldt Omroep Flevoland. In de hele gemeente zijn stempassen verkeerd bezorgd door een fout bij de drukker.

Stemgerechtigden in de gemeente kregen gisteren een brief met uitleg over wat er is fout gegaan. Hierin stond ook het advies om online of via de balie van de gemeente een vervangende stempas aan te vragen als er geen pas is bezorgd.

Dat hebben tot nu toe dus zo'n vierhonderd inwoners gedaan. Of het bij meer mensen is misgegaan, weet de gemeente niet. ""Het kunnen er 500 zijn, maar ook een paar duizend"", zegt een woordvoerder tegen Omroep Flevoland.

15:40

Orgelspelen met Henri Bontenbal bij het Jeugdjournaal

Het Jeugdjournaal praat vandaag met de leider van het CDA, Henri Bontenbal. Hij heeft als hobby orgelspelen. In de Waalse Kerk in Den Haag geeft Bontenbal een demonstratie. De CDA-lijsttrekker speelt naast orgel ook piano en saxofoon.

Bontenbal wil er graag voor zorgen dat kinderen met een beperking ook kunnen meedoen aan sport. En hij wil geld uitgeven om het milieu te verbeteren.

14:47

Podcast De Verkiezingsdag: De Campagneleider

Podcast De Dag heet deze dagen De Verkiezingsdag. Iedere dag spreken de podcastmakers met (ervarings)deskundigen over een factor van betekenis voor de uitkomst van verkiezingen. Eerder deze week ging het al over 'de lijsttrekker' en 'het thuisfront', vandaag is de beurt aan: de campagneleider.

Presentator Elisabeth Steinz spreekt met Kees Verhoeven, die bij D66 onder Alexander Pechtold campagneleider was. Ook spreekt ze met politiek verslaggever Ron Fresen, die in zijn carrière alle vooropgezette plannen, een-tweetjes en pogingen om de media te bespelen wel voorbij heeft zien komen.

De podcast beluister je via het artikel hieronder terug:

14:30

Marijnissen zou wel kunnen samenwerken met NSC, BBB en CDA

SP-leider Marijnissen zou in een coalitie wel kunnen samenwerken met NSC, BBB en CDA. In de serie Van Torentje naar Torentje van Tubantia en de Universiteit Twente zei iemand uit het publiek dat het CDA in feite uiteen is gevallen in drie ""brokstukken"": een CDA van Bontenbal, een CDA van Van der Plas en een CDA van Omtzigt. De vraagsteller wilde weten of de SP met die drie kan samenwerken.

Marijnissen beantwoordde die vraag met: ""Ja. Ik zie die mogelijkheden wel. Maar de SP wil wel de garantie dat het dan ook socialer wordt. Anders zie ik het niet goedkomen."" Volgens Marijnissen hebben ook die andere drie partijen het gemeenschapsdenken voorop staan en hebben ze niet het heilige geloof in de markt.

Over NSC zei ze dat de SP samen met Omtzigt het toeslagenschandaal boven water heeft gekregen. ""Maar de beste garantie dat dat niet weer gebeurt, is toeslagen overbodig maken. Dan zul je ervoor moeten zorgen dat werkende mensen meer geld in hun portemonnee hebben en dat krijg je bij hem niet en bij ons wel.""

Volgens Marijnissen is het CDA een beweging aan het maken en wil ook die partij af van de marktwerking in de publieke sector. ""Ik zeg alleen elke keer tegen hen: 'Kap dan met de VVD in één kabinet.'"" Over Van der Plas zei Marijnissen dat ze met haar heeft opgetrokken om te voorkomen dat een miljoen mensen in de armoede belanden.

14:00

Uitspraak Wilders over loslaten 'islam' houdt gemoederen bezig 

De uitspraken van Geert Wilders in Nieuwsuur van gisteravond houden de gemoederen bezig. De PVV wil graag deelnemen aan een volgend kabinet en over de-islamisering, tot nu toe het kernpunt van zijn partij, zei hij: ""Er zijn belangrijkere prioriteiten"".

Naar aanleiding van die uitspraken zei BBB-leider Caroline van der Plas in een radiogesprek met Sven Kockelmann dat Pieter Omtzigt (NSC) de PVV niet langer bij voorbaat kan blijven uitsluiten en ""open moet staan"" voor een eventuele samenwerking. Ze wil hem daar binnenkort, in een gesprek dat ze met hem heeft, op aanspreken.

GroenLinks-PvdA-fractievoorzitter Jesse Klaver stelt op X dat Wilders ""niet milder"" is geworden. ""Wilders vindt nog steeds dat een gekozen volksvertegenwoordiger met hoofddoek geen plek heeft in de Kamer.""

Geert Wilders

@geertwilderspvv

Het waarschuwen voor de gevaren vd islam - ik ben al bijna twintig jaar mijn eigen vrijheid kwijt vanwege islamkritiek - zit in ons dna, is een vrijheidsstrijd. Maar het zal onze kansen om te regeren niet in de weg staan. 

#nieuwsuur #Wilders #PVV #StemPVV #verkiezingen2023 https://t.co/tobUvvh2rm

7:33

15 november 2023

12:30

BBB doet aangifte na bekladding verkiezingsspandoeken

BBB gaat aangifte doen van het bekladden van spandoeken. Lijsttrekker Caroline van der Plas zei bij Sven op 1 op NPO Radio 1 dat spandoeken van BBB met ""een rode substantie"" zijn besmeurd. ""En daardoor staat er nu niet meer BBBeter, maar BBBloed.""

Ook de gezichten van Van der Plas en nummer twee Mona Keijzer zijn beklad. Van der Plas vindt die actie bedreigend: ""Dit is niet zomaar even een spandoek weghalen of verscheuren. Dit is een nieuwe dimensie."" De BBB-leider weet niet uit welke hoek de actie komt.

11:35

ChristenUnie en SGP kraken abortusvoorstel GL-PvdA 

De lijsttrekkers van de ChristenUnie en de SGP uiten op X kritiek op het voorstel van GroenLinks-PvdA om abortus uit het Wetboek van Strafrecht te halen. ""Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang"", zegt Mirjam Bikker (ChristenUnie). Chris Stoffer (SGP) vindt dat het ""kwetsbare leven"" juist meer bescherming verdient.

Mirjam Bikker

@mirjambikker

Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang.  

Een onbegaanbare weg. @christenunie blijft werk maken van goede zorg en steun voor vrouwen. https://t.co/yWviGv4M6K

11:01

15 november 2023

GroenLinks-PvdA diende vandaag een initiatiefwetsvoorstel in om abortus uit het strafrecht te halen. Vorige week diende D66 een initiatiefwet in over 'voltooid leven' . Ook daar waren de ChristenUnie en de SGP het vanuit hun christelijke overtuiging zeer mee oneens.

11:25

Kijk hier de Q&A met D66-leider Jetten terug

11:05

Campagnetijd in beeld

Naast alle optredens van lijsttrekkers in radioprogramma's, talkshows en in de debatten, gaan de partijleiders ook geregeld de straat op. Een praatje maken met de mensen, tomatensoep uitdelen en niet te vergeten zoveel mogelijk flyers verspreiden.

09:50

Jetten (D66) wil af van 'oude politiek' van VVD

D66 staat momenteel in de peilingen tussen de 6 en 10 zetels. Een groot contrast met de 24 zetels die de partij behaalde bij de Tweede Kamerverkiezingen van 2021. Rekent de kiezer de partij af op het uitblijven van die beloofde ""nieuwe bestuursstijl""?

""Een politieke cultuur verander je niet in je eentje. Veel mensen hoopten op een andere coalitie, daar hebben wij ook op ingezet. Die formatie heeft niet voor niets negen maanden geduurd"", verklaart D66-leider Rob Jetten in het NOS Radio 1 Journaal.

Ondanks die peilingen is Jetten optimistisch over de komende verkiezingen. ""Ik merk nu in de campagne op straat dat mensen zien wat we hebben bereikt op het gebied van onderwijs en klimaat. We klimmen nu in die peiling omdat mensen optimistische politiek zien en daar heb ik ook behoefte aan na deze verkiezingen"", zegt Jetten.

""Ik zie eigenlijk oude politiek, vooral bij de collega's van de VVD want die flirt met de PVV waarvan ik dacht: dat dooft wel uit in de campagne, maar dat wordt inmiddels een soort van stille liefde tussen Wilders en Yesilgöz.""

Jetten dacht dat men na het experiment van Rutte en Wilders in het eerste kabinet-Rutte ""wel behoefte zou hebben aan stabiele politiek vanuit het midden"".

Er komt een nieuwe Peilingwijzer aan: blijft D66 groeien of stagneert het aantal zetels een week voor de verkiezingen? Jetten is hoopvol: ""Er kan nog een hoop veranderen in zeven dagen"".

Morgenochtend is Pieter Omtzigt (NSC) te gast in het NOS Radio 1 Journaal.

08:02

Timmermans neemt afstand van optreden Thunberg bij klimaatmars

GroenLinks-PvdA-lijsttrekker Frans Timmermans neemt afstand van het optreden van klimaatactiviste Greta Thunberg, afgelopen zondag bij de klimaatmars in Amsterdam . Hij zegt dat zij het klimaatprotest in een ""politieke controverse"" lijkt te trekken. Het is volgens hem ""heel jammer dat ze dat doet, omdat ik juist vond dat tot voor kort de klimaatbeweging niet politiek was. Dat had niks met links en rechts te maken.""

Thunberg ging zondag op het podium in op de oorlog tussen Israël en Hamas. Ze zei dat er ""geen klimaatrechtvaardigheid op bezet land"" kan zijn en gaf het woord terug aan een Palestijnse activiste die eerder was afgekapt omdat zij de omstreden leus From the river to the sea had uitgesproken. Deze uitspraak wordt ook gebruikt door terroristische organisaties als Hamas en wordt gezien als een oproep tot de vernietiging van Israël. 

Timmermans zegt in het tv-programma Goedemorgen Nederland dat mensen door dit soort dingen afhaken. ""Terwijl ik zou willen dat iedereen zich druk maakt over het klimaat en niet alleen maar één kant van het politieke spectrum.""

07:33

De Campagne Stemming ziet bij de PVV ook nieuwe lijsttrekker

De dagelijkse podcast De Campagne Stemming staat vandaag onder meer stil bij de PVV. Het lijkt erop dat ook die partij een nieuwe lijsttrekker heeft, namelijk de nieuwe Geert Wilders. Die versie zet nu zelfs zijn islam-standpunten op het tweede plan om meer kans te maken op regeringsdeelname.

Xander van der Wulp (NOS) en Joost Vullings (EenVandaag) merken dat ook Timmermans (GroenLinks-PvdA) van toon verandert. ""Hij moet bijschakelen"", zeggen ze, en doet dat onder meer door te zeggen dat de VVD eens zou moeten ""herbronnen op de reservebank"".

VVD-lijsttrekker Yesilgöz kan echt goed campagne voeren, constateren de podcasters nog maar eens. Zelfs als ze terugkijkt op wat er mis is gegaan onder VVD-bewind, komt ze daar heel goed mee weg. De VVD probeert haar zelfs te verkopen als ""nieuwe politiek"", zegt Vullings.

Er kan nog veel veranderen, zeggen de twee politiek verslaggevers. Bij de vorige verkiezingen stond D66 in de peilingen rond de 14 zetels, dat werden er een week later 24.

07:07

Timmermans: 'Abortus gaat over zorg, niet over strafrecht'

GroenLinks-PvdA dient vandaag, midden in campagnetijd, een initiatiefwetsvoorstel in om abortus uit het Wetboek van Strafrecht te halen. In mei bleek nog dat de Tweede Kamer hier geen behoefte aan had , maar lijsttrekker Frans Timmermans ziet met een nieuwe Tweede Kamer een nieuwe kans.

Hij wijst erop dat bijvoorbeeld de VVD toen nog tegen was, ""maar in hun verkiezingsprogramma zit op dit punt wel ruimte. Dus misschien is er wel een meerderheid te halen.""

Volgens de twee linkse partijen is het niet meer dan logisch om abortus uit het strafrecht te halen. ""Dit gaat over zorg, niet over strafrecht. Dat is psychologisch een heel groot onderscheid, voor vrouwen en voor artsen.""

De discussie gaat over artikel 296 van het Wetboek van Strafrecht. Daarin staat dat het strafbaar is om een vrouw een behandeling te geven waardoor haar zwangerschap wordt afgebroken. Er staat een gevangenisstraf op van 4,5 jaar of een grote geldboete.

Er geldt een uitzondering. Als de behandeling is gegeven door een arts in een ziekenhuis of kliniek volgens de Wet afbreking zwangerschap dan is het niet strafbaar. Het strafrecht gaat dus niet over de vrouw zelf die besluit tot een zwangerschapsafbreking.

07:06

D66-lijsttrekker Rob Jetten is te gast bij NOS Radio 1 Journaal, waar staan hij en zijn partij voor?

D66-lijsttrekker Rob Jetten (36) groeide op in Uden. Hij is, zoals hijzelf zegt, van ""gewone afkomst"". Zijn ouders werkten in het onderwijs en de zorg. Jetten maakte snel carrière: hij was voorzitter van de Jonge Democraten en daarna raadslid in Nijmegen. In 2017 werd hij Kamerlid en op 31-jarige leeftijd fractievoorzitter. Hij had toen meteen ook partijleider willen worden, maar deed eerst nog een stap opzij voor Sigrid Kaag, die hij nu opvolgt. Het robotachtige imago dat Jetten aanvankelijk achtervolgde, heeft hij van zich afgeschud.

De minister voor Klimaat en Energie staat bekend als 'klimaatdrammer', maar ziet zichzelf inmiddels liever als 'klimaatdoener'. Op sociale media wordt hij vaak aangevallen omdat hij homo is. Daar heeft hij een strijdpunt van gemaakt. Hij noemt zichzelf een beetje saai, maar vindt dat niet verkeerd in deze gepolariseerde tijden.

Zijn partij D66 (Democraten 66) is progressief/liberaal, in 1966 opgericht uit bezorgdheid over de ""devaluatie"" van de democratie. De partij wilde dat mensen meer te zeggen kregen door invoering van bijvoorbeeld een referendum en een gekozen burgemeester. Die onderwerpen waren lange tijd de 'kroonjuwelen' van de partij.

D66 profileerde zich als ""het redelijk alternatief"" voor CDA, VVD en PvdA. Die werden gezien als overblijfselen van de verzuiling, met hun onwrikbare achterbannen van christenen, werkgevers en werknemers. Langzamerhand heeft D66 zich andere onderwerpen toegeëigend: eerst onderwijs en nu vooral klimaat en duurzaamheid. De partij spreekt vooral hoger opgeleiden aan en wordt door politieke tegenstanders weggezet als elitair. D66 heeft aan zeven kabinetten deelgenomen.

07:05

Teruglezen: Wilders in Nieuwsuur 'islam niet meer prioriteit'

PVV-leider Wilders liet zich in Nieuwsuur gisteren opnieuw zien als politicus die bereid is om ""compromissen te sluiten"". De islam, tot nu toe het belangrijktste thema voor de partij, heeft volgens hem nu geen prioriteit. ""Andere zaken zijn belangrijker.""

Nieuwsuur heeft op een rij gezet hoe het de PVV in Flevoland vergaat sinds de partij daar meebestuurt in een ""groene coalitie"", en concludeert dat er flinke concessies zijn gedaan, ook op klimaat en asiel. Zo schreef de PVV in het verkiezingsprogramma tegen ""klimaatonzin"" te zijn, maar rijdt de PVV-gedeputeerde in een elektrische auto. De partij zei tegen de verhoging van de motorrijtuigenbelasting te zijn, maar stemde daarmee toch in. En de partij wil dat statushouders geen voorrang krijgen, maar vervolgens stuurt het college van de provincie daar toch op aan.

Wilders noemt dat het gevolg van onderhandelingen en stelt dat de PVV daar ook dingen voor binnengehaald heeft. ""Zoals dat er in totaal minder asielzoekers in Flevoland worden opgevangen."" Hij constateert dat het geven en nemen is. ""Als je alleen maar mee gaat doen als je hele verkiezingsprogramma wordt uitgevoerd, sta je je hele leven langs de kant.""

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42792129,Rechts kabinet komt nadrukkelijk in beeld als optie na 22 november,NOS.nl,2023-11-15,"Guus Dietvorst

redacteur Politiek

Guus Dietvorst

redacteur Politiek

Stevent Nederland af op een rechts kabinet? In de peilingen staan de partijen op rechts er goed voor en er wordt geflirt op die flank. Wat wellicht cruciaal zal blijken is het feit dat PVV-leider Geert Wilders zich duidelijk anders opstelt dan in het verleden.

De PVV bestaat achttien jaar en heeft vrijwel voortdurend in de oppositie gezeten. Veel partijen, zoals de VVD onder Rutte, wilden lang niet met de partij samenwerken, vanwege de harde standpunten over bijvoorbeeld asielzoekers en de islam.

Maar deze campagne probeert Wilders nadrukkelijk zijn redelijke en constructieve kant te laten zien. Uit alles blijkt dat hij graag mee wil doen. Bij de presentatie van het PVV-programma zei Wilders al dat er ""wat scherpe kantjes"" vanaf zijn . En gisteren zei hij bij Nieuwsuur dat hij ""heel graag"" wil meeregeren en bereid is tot concessies . Ook wat betreft islamstandpunten, want ""er zijn belangrijkere prioriteiten"".

Ruime meerderheid

De nieuwe opstelling van Wilders maakt het moeilijker voor andere partijen om hem te blijven negeren. Een voor de hand liggende coalitie op rechts bestaat uit PVV, VVD, NSC en BBB. In de meest recente Peilingwijzer hebben deze partijen samen een ruime meerderheid.

Van die partijen heeft de BBB al ronduit gezegd serieus met de PVV te willen praten na de verkiezingen. ""Er zijn punten waar BBB en PVV hetzelfde over denken, met name op het gebied van zorg en sociaal domein"", zei BBB-leider Caroline van der Plas vandaag nog.

VVD-leider Dilan Yesilgöz zegt al de hele campagne dat ze ""geen enkele kiezer"" op voorhand uitsluit. Dus ook die van de PVV niet. Maar ze is ook kritisch. Zo zei de VVD-leider tijdens het NOS Radio 1-debat ""echt helemaal niks"" te hebben met Wilders en zijn verkiezingsprogramma. Maar dat is alweer bijna twee weken geleden, een eeuwigheid in campagnetijd.

Problematischer voor een rechtse coalitie is de opstelling van Pieter Omtzigt. Ronduit zeggen dat de PVV helemaal geen optie is, doet Omtzigt niet, maar de deur naar Wilders staat hoogstens op een heel klein kiertje. In Buitenhof zei Omtzigt ""grote moeite"" te hebben met Wilders' standpunten die ""raken aan de rechtstaat"". NSC wil alleen regeren met partijen die de rechtstaat ""heel laten"", aldus de NSC-voorman.

BBB-leider Van der Plas ziet daar ruimte genoeg. Ze wil een poging wagen om de NSC-leider over te halen met Wilders in zee te gaan. ""Je moet daar open voor staan"", zei ze vandaag bij WNL. ""Als ik met Pieter ga spreken zal dit een van de dingen zijn die ik naar voren zal brengen.""

Mogelijkheden aan de rechterkant dus, die voor partijen aan de linkerkant een nachtmerrie zijn. Zo spreekt D66-leider Rob Jetten van een een flirt tussen de VVD en de PVV die is uitgegroeid tot ""een soort van stille liefde tussen Wilders en Yesilgöz"". Met nog een week tot de verkiezingen hoopt hij, met zijn partij die er niet florissant voorstaat in de peilingen, nog een sta-in-de-weg te kunnen zijn voor een rechtse coalitie.

Diezelfde hoop heeft ook GroenLinks-PvdA-lijsttrekker Frans Timmermans. Hij is de op twee na grootste in de Peilingwijzer, na NSC en VVD, en ziet eigenlijk maar een mogelijkheid. ""Mijn doel is om de grootste te worden"", zei Timmermans vanochtend bij Goedemorgen Nederland. ""Dat is de enige manier om een rechts kabinet tegen te houden.""

Waarschuwing

De verwachting is dat de linksere partijen het beeld van een rechtse regering de komende campagneweek gaan gebruiken als waarschuwing voor de kiezer. ""Stem op mij, want anders krijgt u een coalitie met Wilders.""

De huidige GroenLinks-PvdA-fractievoorzitter Jesse Klaver stelde vandaag op X dat de PVV-leider heus ""niet milder"" is geworden. ""Wilders vindt nog steeds dat een gekozen volksvertegenwoordiger met hoofddoek geen plek heeft in de Kamer.""

Partijen als VVD en NSC zullen proberen zo vaag mogelijk te blijven over hun voorkeur. Afhankelijk van de uiteindelijke uitslag, zouden die ook in een 'linksere' coalitie terecht kunnen komen en ze hebben er niks bij te winnen om zich nu al ergens op vast te leggen.",2023-01-01,2023-11-01,2023-11-13
42792151,Bijna blinde burgemeester laat raadszaal blinddoek omdoen: 'Dit is mijn wereld',NOS.nl,2023-11-15,Naast haar blindenstok hanteert 'blindfluencer' Tjarda Struik nu ook de voorzittershamer in de Leiderdorpse gemeenteraad. De 37-jarige VVD'er is bekend door haar filmpjes op TikTok en is nu burgemeester van Leiderdorp.,2023-01-01,2023-11-01,2023-11-13
42790108,Wereldwijde top over aanpak gevaren AI van start op Bletchley Park,NOS.nl,2023-11-01,"Fleur Launspach

correspondent VK en Ierland

Nando Kasteleijn

redacteur Tech

Fleur Launspach

correspondent VK en Ierland

Nando Kasteleijn

redacteur Tech

Het staat hoog op de agenda bij alle wereldleiders: hoe krijgen we grip op kunstmatige intelligentie, AI? Aan de ene kant wordt het gezien als een 'gevaar voor de mens' dat biowapens kan maken of verkiezingen kan beïnvloeden. Tegelijkertijd kan het als 'kracht ten goede' worden ingezet voor bijvoorbeeld nieuwe medicijnen en efficiënter werken.

Politici, wetenschappers en grote techbedrijven van over de hele wereld komen vandaag en morgen bijeen in het Verenigd Koninkrijk in een poging daar een antwoord op te geven.

De zogeheten AI Safety Summit, de eerste bijeenkomst in zijn soort op dit niveau, vindt plaats op Bletchley Park. Dat is expres gekozen, want dat is de plek waar de Britten tijdens de Tweede Wereldoorlog de Duitse Enigma-code wisten te kraken.

Van Elon Musk tot vicepresident Harris

Op de gastenlijst staan onder meer Europese Commissievoorzitter Ursula von der Leyen, techmiljardair Elon Musk, VN-topman Antonio Guterres en de Amerikaanse vicepresident Kamala Harris. Ook Israëls premier Benjamin Netanyahu doet, ondanks de oorlog met Hamas, mee aan de gesprekken. Nederland stuurt staatssecretaris Van Huffelen van Digitalisering.

Het Verenigd Koninkrijk is na de VS en China de grootste AI-markt ter wereld en het land wil een rol spelen in het reguleren van de technologie, die zich razendsnel ontwikkelt. Maar waar de EU binnen een paar maanden hoopt de AI Act af te ronden en de VS deze week kwam met een presidentieel besluit, komt het denken bij de Britten hierover nu pas op gang.

Als we dit verkeerd doen, wordt het makkelijker voor AI om chemische of biologische wapens te ontwikkelen.

Dat neemt niet weg dat de Britse premier Rishi Sunak het onderwerp AI heeft omarmd en hij legt de nadruk op de grootste gevaren ervan: ""Als we dit verkeerd doen, wordt het makkelijker voor AI om chemische of biologische wapens te ontwikkelen. Terroristen kunnen AI gebruiken om angst en destructie te verspreiden op een nog grotere schaal. In het meest onwaarschijnlijke scenario is er zelfs het risico dat de mensheid de controle volledig kwijtraakt.""

Sunak wil dat alle partijen, waaronder ook China en de VS die verwikkeld zijn in een hoogoplopend conflict over chips, hun handtekening zetten onder een reeks afspraken. Die zullen waarschijnlijk vooral gericht zijn op de risico's van AI; de bedoeling is dat er een tekst komt waar de meeste landen en bedrijven zich met gemak achter kunnen scharen.

Net als het klimaat

Marietje Schaake, directeur technologiebeleid aan de Amerikaanse Stanford Universiteit, gaat naar de top met een aantal vraagtekens. ""Overal staat AI op agenda, iedereen wil iets doen, maar het is een race naar een onduidelijke bestemming. Want wat moet er dan precies gebeuren?""

Mark Brakel, directeur beleid bij het Future of Life Institute, is er ook bij en noemt de top een mijlpaal. Zijn organisatie, die als doel heeft om extreme risico's van technologie te beperken, was de initiatiefnemer van een open brief in maart, waarin werd opgeroepen tot een pauze in de ontwikkeling van AI. ""Ik kijk naar AI zoals ik naar klimaatverandering kijk. Er zijn veel zorgen over hoe de wereld er over dertig jaar uitziet, ik zou willen dat we dat ook meer bij AI doen.""

Verantwoord gebruik van AI

Politici, wetenschappers, maar ook startups denken dat regels kunnen helpen om AI in goede banen te leiden. ""AI zelf zijn gewoon computeralgoritmes die geen kwade intenties hebben. Ze voeren alleen opdrachten uit"", zegt Gary Brotman van Britse AI-startup Second Mind.

""Het moet alleen wel verantwoordelijk worden gebruikt, daarbij kan regulering helpen."" Volgens hem is het de kunst 'vangrails' te bouwen zonder daarmee innovatie in de weg te zitten.

Onlangs demonstreerde NOS-verslaggever Lisa Schallenberg dat het met AI mogelijk is om Japans te spreken, een taal die ze niet beheerst:

Hoogleraar Responsible AI Virginia Dignum vergelijkt AI met het verkeer: de rem en de riem in de auto ontbreken en er is ook nog geen rijbewijs. ""Al die regels hoeven niet hetzelfde te zijn in alle landen, maar je moet er wel op vertrouwen dat dat soort regels overal bestaan.""

Controle en rapportage

Dignum zegt ook dat het belangrijk is om met nieuwe regels grote techgiganten niet in de kaart te spelen. ""Het is niet voor niks dat die beweging over het existentiële gevaar ook bij grote techbedrijven en miljardairs vandaan komt. Zij willen het beeld geven dat ze de enige zijn die het kunnen oplossen en dat ze de vrije hand moeten krijgen om te doen wat nodig is.""

Naast de top werkt premier Sunak ook aan andere initiatieven: een veiligheidsinstituut dat AI-software monitort en controleert en een netwerk van experts, vergelijkbaar met het IPCC-klimaatpanel van de Verenigde Naties, dat jaarlijks rapporteert over de ontwikkelingen. Ook de VN is daarmee bezig.",2023-01-01,2023-11-01,2023-10-30
42792187,Demonstrant verstoort slotdebat van NOS,NOS.nl,2023-11-21,"De lijsttrekker van de partij LEF springt tijdens het laatste onderwerp tussen de lijsttrekkers van de VVD, NSC en GroenLinks-PvdA.",2023-01-01,2023-11-01,2023-11-20
42792191,Klassieke discussie tussen Jetten (D66) en Wilders (PVV) over migratie ,NOS.nl,2023-11-21,"Wilders zegt dat er bij D66 ""geen grens"" is als het gaat om migratie. ""U bent alleen maar op zoek naar een buitenlandse zondebok"", reageert Jetten.",2023-01-01,2023-11-01,2023-11-20
42790145,Harde aanvaring tussen Wilders en Yesilgöz,NOS.nl,2023-11-03,"Een harde confrontatie tussen PVV-leider Geert Wilders en VVD-lijsttrekker Yesilgöz in het debat over migratie. Wilders verwijt haar niet tegen kritiek te kunnen. ""Helemaal niet"", zei Yesïlgöz. ""Ik reageer er vrij letterlijk op.""",2023-01-01,2023-11-01,2023-10-30
42792209,"Wie wil met wie regeren? ChristenUnie, Denk en JA21 reageren",NOS.nl,2023-11-21,"Mirjam Bikker (ChristenUnie), Stephan van Baarle (Denk), Joost Eerdmans (JA21) geven aan met wie zij wel of niet willen regeren.",2023-01-01,2023-11-01,2023-11-20
42792210,Baudet vraagt Olf om afstand te nemen van uitspraak Bij1-lid,NOS.nl,2023-11-21,"Baudet vraagt aan Olf van Bij1 om afstand te nemen van uitspraken die een partijlid volgens Baudet heeft gedaan: ""Die heeft getwitterd: 'Goed dat fascisten geslagen worden', heeft u daar al afstand van genomen?""",2023-01-01,2023-11-01,2023-11-20
42790173,In gesprek met Mirjam Bikker (CU),NOS.nl,2023-11-03,"In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen vanavond de lijsttrekker van de CristenUnie, Mirjam Bikker.",2023-01-01,2023-11-01,2023-10-30
42790174,CU-lid Annelijn: 'Door wie wil je eigenlijk aardig gevonden worden?',NOS.nl,2023-11-03,Annelijn de Gier vraagt zich af waarom haar partij zich niet meer profileert op abortus en euthanasie.,2023-01-01,2023-11-01,2023-10-30
42792224,Wekdienst 22/11: Nederland naar stembus voor Tweede Kamerverkiezingen,NOS.nl,2023-11-22,"Goedemorgen! Vandaag zijn de verkiezingen voor de Tweede Kamer. De meeste stembureaus gaan om 7.30 uur open en de exitpoll volgt na sluiting om 21.00 uur.

Maar eerst het weer: de dag begint koud met regionaal ook mist en in het binnenland schijnt lokaal de zon. Daarna raakt het bewolkt. De temperatuur loopt langzaam op naar 4 tot 8 graden. De komende dagen is het wisselvallig met geregeld buien. Donderdag is het zacht, vanaf vrijdag is het mede door de wind ronduit guur.

Ga je de weg op? Hier vind je het overzicht van de wegwerkzaamheden en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Israël en Hamas hebben een akkoord bereikt er komt een staakt-het-vuren en een uitruil van Israëlische gijzelaars en Palestijnse gevangenen.

Vannacht stemde een meerderheid van het Israëlische kabinet voor de deal. Het staakt-het-vuren gaat vier dagen duren. Hamas laat 50 Israëlische gijzelaars vrij in ruil voor 150 Palestijnse gevangenen. Het gaat in alle gevallen om vrouwen en kinderen.

Per tien extra gijzelaars die Hamas vrijlaat, verlengt Israël het staakt-het-vuren met een dag.

Ander nieuws uit de nacht

En dan nog even dit:

Gisteren was in Nederland Kiest, het slotdebat de afsluiting van de verkiezingscampagne. Eerst gingen de lijsttrekkers van de kleine partijen met elkaar in debat, daarna die van de grotere.

Kijk hier het debat met de lijsttrekkers van de grootste partijen terug:

Fijne woensdag!",2023-01-01,2023-11-01,2023-11-20
42792227,"Tellen, tellen, tellen: wat gebeurt er als vanavond de stembureaus sluiten?",NOS.nl,2023-11-22,"Als de bijna 10.000 stembureaus vanavond om 21.00 uur hun deuren sluiten, begint het tellen. Een enorme operatie, waar tienduizenden vrijwilligers bij betrokken zijn. Bij eerdere verkiezingen werd er tot diep in de nacht doorgeteld, wat niet altijd ten goede kwam aan de nauwkeurigheid. Daarnaast blijkt uit onderzoek dat steeds minder mensen vertrouwen hebben in een eerlijk verloop van de verkiezingen.

Om dat te verbeteren, en om het proces transparanter te maken, is de Kieswet veranderd. Welke veranderingen er zijn en welke gevolgen die hebben, zetten we hier op een rij.

Wat is de belangrijkste verandering vergeleken met de vorige keer?

Nog meer dan vroeger geldt het uitgangspunt dat iedere stem telt. Het aantal mensen dat is komen stemmen, moet gelijk zijn aan het aantal biljetten in de stembus. Als dat niet zo is, en er is geen verklaring voor, dan moet er herteld worden.

Als er dan nog een onverklaarbaar verschil is, dan wordt dat vastgelegd. Ook optel- of schrijffouten moeten worden hersteld. Tot nu toe gebeurde dat pas helemaal aan het eind van het proces, en dan alleen als zo'n verschil invloed had op de zetelverdeling. Door de nieuwe Kieswet kan dat eerder.

Hoe worden de stemmen geteld?

Ook daarbij is iets veranderd. Nieuw is het gemeentelijk stembureau, waar alle getelde stemmen de dag na de verkiezingen nog een keer gecontroleerd of geteld worden. Op de avond van de verkiezingen wordt er nog steeds geteld op de stembureaus, maar gemeenten mogen ervoor kiezen om daar alleen de stemmen per partij te tellen, en nog niet hoeveel voorkeurstemmen een individuele kandidaat op de lijst heeft gekregen. Dat gebeurt dan de dag daarna op een centrale locatie, met verse, uitgeslapen vrijwilligers. Iets meer dan de helft van alle gemeenten gaat op die manier tellen.

Als woensdagavond alleen per lijst geteld wordt, krijgen we dan eerder een voorlopig resultaat per partij?

Dat is maar de vraag. Zoals gezegd doet maar iets meer dan de helft van de gemeenten het op die manier. Daarbij doen tellers op een gemiddeld stembureau er al anderhalf uur over om alle biljetten uit te vouwen en op stapels te leggen.

Een belangrijke reden om alleen per lijst te tellen is om te voorkomen dat de vrijwilligers tot diep in de nacht bezig zijn. In het uiterste geval kan zelfs besloten worden het tellen op te schorten en de dag erna verder te gaan.

Hoe transparant is het telproces?

Alle telsessies, zowel op de stembureaus als de dag erna op het gemeentelijk stembureau, zijn openbaar. Burgers mogen daarbij aanwezig zijn, maar het telproces vanzelfsprekend niet storen. Tegenwoordig worden alle processen-verbaal van de stembureaus en ook de optelbestanden openbaar gemaakt op de site van de gemeente.

Alles is na te rekenen. Wie denkt dat zijn stem niet is meegeteld, of dat er een andere optelfout is gemaakt, kan dat melden. Ook de Kiesraad controleert nog uitgebreid of er geen fouten in de tellingen zitten.

Als alles zo goed geregeld is, kan er toch niets meer fout gaan?

Er kunnen altijd dingen fout gaan bij verkiezingen. Gemeenten mogen voor een groot deel zelf bepalen hoe ze de stembusgang organiseren. Dat blijft mensenwerk. Bij de Statenverkiezingen in maart bleek een gemeente in Noord-Holland de verkeerde potloden te hebben gekocht. Weliswaar rode potloden, maar met een zwarte stift.

De wet schrijft rood voor. Toen ze daarachter kwamen, waren er al tientallen, ongeldige stemmen uitgebracht. In een deel van diezelfde provincie moest een oplossing worden gevonden omdat het gebruikte papier zo glad was dat het rode potlood niet goed hield.

Gaan we ooit weer per computer stemmen?

Er wordt nog steeds nagedacht over veilige manieren van elektronisch stemmen, maar tot nu toe blijven daar grote nadelen aan kleven. Het grote voordeel van papier en potlood is dat je bij twijfel over de uitslag altijd terug kunt naar de bron: de stembiljetten.

Wanneer is de uitslag definitief en wie bepaalt dat?

Op vrijdag 1 december is er een openbaar toegankelijke zitting van de Kiesraad in de Tweede Kamer, waar bekendgemaakt wordt welke 150 kandidaten zijn gekozen in de nieuwe Tweede Kamer. Wat weinig mensen weten, is dat de oude Tweede Kamer eigenlijk het laatste woord heeft.

De zogeheten Commissie voor Onderzoek van de Geloofsbrieven, die bestaat uit Kamerleden en onder leiding staat van VVD'er Ulysse Ellian, bepaalt op 5 december of de verkiezingen rechtmatig zijn verlopen en of de nieuwe leden toegelaten kunnen worden. Pas als die commissie groen licht geeft, kan de nieuwe Tweede Kamer op 6 december van start.",2023-01-01,2023-11-01,2023-11-20
42792233,Stembureaus in gehele land geopend • 265 nachtelijke stemmers in Zwolle en Castricum,NOS.nl,2023-11-22,"Het is verkiezingsdag! In dit liveblog houden we je op de hoogte van al het verkiezingsnieuws.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

07:30

Stembureaus in gehele land geopend

Alle stembureaus in het hele land zijn geopend. Tot 21.00 uur vanavond kan er gestemd worden. Ruim 13,3 miljoen kiesgerechtigden van 18 jaar en ouder mogen hun stem uitbrengen. Alleen bijzondere en mobiele stembureaus kunnen afwijkende openingstijden hebben.

Rond 21.00 uur wordt ook de eerste exitpoll van onderzoeksbureau Ipsos verwacht. Deze exitpoll is een bovengemiddeld betrouwbare peiling, aangezien mensen hiervoor zijn bevraagd over waar ze net op hebben gestemd. Het resultaat van de exitpoll is een indicatie van de verkiezingsuitslag.

Om 20.30 uur begint de uitslagenavond bij de NOS. Deze is live te volgen op NOS.nl, NOS app, op televisie (NPO 1) en radio (NPO Radio 1).

07:15

Peilingwijzer: VVD, PVV en GL-PvdA in de race om de grootste te worden

Op basis van de laatste Peilingwijzer, van gisteren, lijkt het erop dat er drie partijen in de race zijn om de grootste te worden. De VVD staat op 26 tot 30 zetels, de PVV op 25-29 en GroenLinks-PvdA op 23-27. NSC van Pieter Omtzigt lijkt met 19-23 zetels minder kans te maken om als grootste te eindigen. De laatste Peilingwijzer kwam voor het slotdebat.

De Peilingwijzer is een gewogen gemiddelde van de zetelpeilingen van Ipsos/EenVandaag en I&O Research.

07:07

Midden in de nacht stemmen in Zwolle en Castricum

In Zwolle en Castricum gingen de stembussen al om 00.00 uur open, tot groot enthousiasme van stemgerechtigden.

Bekijk hier de video van de eerste stemmers:

05:31

Vroege stemmers op treinstations

Op sommige treinstations kan al worden gestemd. Als eerste kon dat op het station van Winterswijk; daar ging het stembureau om 05.00 uur open. Breda volgde om 05.15 en Zwijndrecht om 05.30 uur.

Er zijn vandaag 43 stations met een eigen stembureau. In Almere Centrum, Harderwijk en Reuver kunnen kiezers vanaf 06.00 uur terecht. De meeste grote stations openen hun stembureaus om 06.30 of 07.00 uur.

NS heeft alle stations met een stembureau op een rij gezet .

02:30

De opkomst om 02.30 uur: 265 stemmen uitgebracht

Bij de stembureaus die als eerste opengingen, in Zwolle en Castricum, zijn aan het begin van de nacht 265 stemmen uitgebracht.

In het stembureau in de Tuin van Kapitein Rommel in Castricum kwamen tussen middernacht en 01.00 uur 65 mensen stemmen. Een van hen was D66-Kamerlid Jan Paternotte, de nummer 2 van de lijst van de partij.

In Zwolle waren het er tot 01.30 uur zo'n tweehonderd. Het stembureau was daar gevestigd in een studentencafé. Burgemeester Snijders van Zwolle is tevreden over de cijfers. """"Bij de vorige verkiezingen hebben we het in het Academiehuis gedaan en toen waren het er minder"", zegt hij tegen persbureau ANP.

00:30

Hoe zit het met de openingstijden van stembureaus?

Op twee plekken kan dus al worden gestemd. In de vroege ochtend openen ook op sommige NS-stations al stembureaus. De Kiesraad zet op een rij wat de uitgangspunten zijn voor de openingstijden van stemlocaties. 

""De hoofdregel is dat stembureaus op de dag van stemming open zijn van 07.30 uur 's ochtends tot 21.00 uur in de avond"", zo schrijft de Kiesraad online. Uitzonderingen zijn er voor zogeheten bijzondere en mobiele stembureaus; die kunnen flexibeler omgaan met de openingstijden. Lees er hier meer over .

00:15

Eerste stembureaus open

In Zwolle en Castricum kan al worden gestemd. Om middernacht opende in een studentencafé in Zwolle een stembureau. Ook in Castricum gebeurde dat bij een locatie aan de Stationsweg.

Burgemeester Heerschop van Castricum zei kort voor de opening tegen de NOS dat er een flinke rij stond. ""Het verbaast mij ook"", zei ze. De eerste stemmer verscheen volgens haar rond 23.00 uur bij het stembureau. ""Het is kennelijk een soort wedstrijd."" Heerschop zelf stemt waarschijnlijk in de ochtend.

Vanaf 07.30 uur zijn verreweg de meeste stemlokalen in Nederland open. Dat blijven ze tot 21.00 uur.

00:05

Terugblik op NOS-slotdebat

Aan de vooravond van de verkiezingen gingen zeventien lijsttrekkers nog één keer bij de NOS in debat om de vele zwevende en twijfelende kiezers voor zich te winnen. Voor wie het debat heeft gemist, of nog een keer wil nalezen hoe het eraan toeging: 

00:01

Het is verkiezingsdag!

Het is 22 november, de dag van de Tweede Kamerverkiezingen. In dit blog praten we je de hele dag bij over al het verkiezingsnieuws. Het blog van dinsdag teruglezen? Dat kan hier .",2023-01-01,2023-11-01,2023-11-20
42792236,"Lijsttrekkers benadrukken verschillen voor het laatst, nu is het aan de kiezer",NOS.nl,2023-11-21,"Nog nooit waren er zo kort voor de verkiezingen zo veel zwevende kiezers. In het NOS-slotdebat Nederland Kiest: Het Debat deden de lijstrekkers van zeventien partijen een ultieme poging om ze te overtuigen van hun gelijk. Dat ging er af en toe fel aan toe, maar er werd ook verbinding gezocht.

Zo zei PVV-leider Wilders aan het begin van het debat van de grotere partijen dat hij graag premier wil zijn ""voor alle Nederlanders. Wat je geloof, je achtergrond, wat dat ook is"". Yesilgöz (VVD) zei daarop dat ze heus zag dat Wilders een ""constructief weekje"" achter de rug heeft, maar dat ze niet geloofde in zijn verbindende rol. ""Tenzij de heer Wilders zegt zijn verkiezingsprogramma te verscheuren."" Ze wees daarbij op de wens van de PVV om de islam uit Nederland te bannen en om uit de EU te stappen.

Wilders, die er net als de VVD en GroenLinks-PvdA goed voor staat in de peilingen , liet zich niet uit het veld slaan en deed een handreiking aan de VVD-leider. ""We moeten juist samenwerken om de problemen van Nederland op te lossen.""

Kapot bezuinigd

Maar het ging zeker niet alleen over poppetjes en mogelijke allianties, ook de inhoud kwam aan bod. Zo verweet Ouwehand (Partij voor de Dieren) de VVD migranten de schuld te geven van alles. ""Terwijl jullie de asielopvang kapot hebben bezuinigd."" Yesilgöz zei daarop dat de instroom naar Nederland veel te hoog is. ""En politici blijven negeren dat dat een feit is.""

Het debat daarna leidde tot een opvallende botsing tussen Omtzigt (NSC) en Bontenbal (CDA) over het toeslagenschandaal. Omtzigt opende de aanval, omdat het CDA (zijn oude partij) volgens hem te lang ""de kop in het zand"" had gestoken.

Bontenbal reageerde verontwaardigd en had de ""harde aanval niet verwacht"". Ook ""uw vingerafdrukken"" zitten op het CDA-beleid, aldus de CDA'er richting Omtzigt.

SP-leider Marijnissen, die er ook bij stond, held zich hierbij afzijdig, maar merkte wel op dat beiden te weinig concreet aan bestaanszekerheid doen. ""Of het nou het oude CDA is, of het nieuwe CDA, merk ik dat het veel over bestaanszekerheid gaat."" Maar het blijft bij te veel bij woorden en te weinig daden, zei Marijnissen.

In het volgende debat botsten D66 en GroenLinks-PvdA over klimaat, niet voor het eerst deze campagne. GroenLinks-PvdA-leider Timmermans noemde de klimaatproblemen de ""grootste bedreiging voor onze bestaanszekerheid"".

D66-leider Jetten zei dat hij als klimaatminister al twee jaar ""keihard aan de slag is"" en dat hij ""teleurgesteld"" is in de opstelling van Timmermans. Die wil volgens hem te veel water bij de wijn doen, bijvoorbeeld door 2030 los te laten als deadline voor de stikstofdoelen.

De GroenLinks-PvdA-leider antwoordde dat het soms nodig is om ""bruggen te bouwen"" en dat hij op die manier als Eurocommissaris de Green Deal uit heeft onderhandeld. ""Die kleine verschillen tussen ons, die mogen ons toch niet uit elkaar trekken?"", vroeg Timmermans aan Jetten.

BBB-leider Van der Plas stelde dat Timmermans niet in de realiteit leeft. Jetten noemde ze iets realistischer. Ze stelde dat de BBB het klimaatprobleem niet ontkent, maar ze is het ""constante gedram"" over het klimaat wel zat. Haar debattegenstanders maken mensen bang, zei Van der Plas.

Het volgende thema, migratie, leidde niet tot heel opvallende momenten. PVV-leider Wilders zei nog maar eens naar nul te willen, terwijl Jetten hem verweet ""een buitenlands zondebok"" te zoeken. En ook het daaropvolgende landbouw-blokje leidde niet tot verrassingen.

Discussie over verantwoording afleggen

Bij het laatste debat van de grote partijen, dat kort werd verstoord door een demonstrant, ging het er fel aan toe. ""U zat maar 'ja' te knikken"", zei Yesilgöz tegen Timmermans over diens rol in het kabinet-Rutte II. Timmermans verwijt de VVD van alles, maar hij was er zelf bij, wilde ze maar zeggen.

Timmermans zei dat hij bereid is om ""over alles"" verantwoording af te leggen en dat hij juist bij Yesilgöz ""geen enkele reflectie"" ziet. Omtzigt stond erbij en hoorde het aan. ""Wilt u met dezelfde partijen verder, of wilt u een andere keuze maken?"", vroeg hij de kiezer. Ze kwamen er gedrieën niet uit: het debat werd afgekapt toen Timmermans en Yesilgöz elkaar nog verwijten toebeten.

Eerder op de avond kwamen acht kleinere partijen aan bod. Onder anderen FvD-leider Baudet schoof aan, terwijl hij gisteren nog werd aangevallen met een bierfles. ""Het had slechter kunnen aflopen"", zei hij. De FvD-voorman sloeg Bij1-leider Olf bij de start om de oren met een tweet van een Bij1-lid waarin de klappen die Baudet kreeg ""heerlijk"" werden genoemd. Olf wenste de FvD'er ""veel sterkte"", maar nam geen afstand van de tweet.

Daarna gingen de twee, samen met Bikker van de ChristenUnie, door naar de inhoud van hun debat: arbeidsmigratie. Volgens Olf is er zoveel arbeidsmigratie omdat Nederland kiest voor ongebreidelde economische groei. ""Mensen vóór winst"", bepleitte hij.

Baudet stelde juist dat het overgrote deel van de arbeidsmigratie kan worden gestopt door Nederlanders aan het werk te krijgen. ""Anderhalf miljoen mensen staan in Nederland langs de kant."" Bikker betoogde dat de overheid beter naar de rol van werkgevers moet kijken. ""Die hebben wel de lusten, niet de lasten.""

Zondebokken, dassen en marters

Bij het tweede thema, wonen, kwamen opvallend veel dieren voorbij. Zo stelde Volt-leider Dassen dat Van Haga van BVNL ""zondebokkenpolitiek"" bedrijft als hij zegt dat de wooncrisis wordt veroorzaakt door massa-immigratie. ""Het echte probleem is dat de overheid het heeft overgelaten aan de markt.""

Van Haga pleitte op zijn beurt juist voor minder regels. ""Als je het aan de markt overlaat dan gaan mensen weer bouwen."" SGP-voorman Stoffer zat er qua regulering ongeveer tussenin. De markt en de overheid moeten wat hem betreft ""samen gaan zitten"". Stellig was hij over de verstorende rol van beschermde dieren. ""Dassen en marters"" zitten vaak in de weg bij woningbouw, en dat moet volgens hem anders.

Swipe om opvallende momenten uit het debat te zien: 

Het laatste onderwerp voor de kleinere partijen was 'geldzorgen'. ChristenUnie-leider Bikker benadrukte dat de plannen van haar partij armoede meer dan halveren en dat ze de lasten wil verlagen van gezinnen met één kostwinner.

JA21-leider Eerdmans vindt armoedebestrijding ook belangrijk, maar zei dat we ""ook niet door moeten slaan"". Zijn partij wil toeslagen afschaffen en daar een huishoudtoelage en huurtoelage voor terug voor mensen die echt niet zonder kunnen.

Denk-leider Van Baarle noemde de plannen van Eerdmans ""een ramp voor armere mensen"". JA21 is volgens hem de enige partij die ervoor zorgt dat de armoede stijgt. Hij noemt Eerdmans een omgekeerde Robin Hood, ""hij steelt van de armen en geeft aan de rijken"".

En daarmee hebben deze zeventien partijen voor de laatste keer kunnen laten zien wat de verschillen zijn. Nu is het aan de kiezer: vanaf 07.30 uur zijn alle stemlokalen open.

Kijk hier het debat met de lijsttrekkers van de grootste partijen terug:",2023-01-01,2023-11-01,2023-11-20
42792269,"Bandwagon, dynamiek en paardenrace: de invloed van peilingen op verkiezingen",NOS.nl,2023-11-21,"Filip Dujic

redacteur Online

Filip Dujic

redacteur Online

Ze waren er in Nederland voor het eerst in de jaren 40 en zijn niet meer weg te denken bij verkiezingen: politieke opiniepeilingen. Partijen houden de cijfers goed in de gaten en sturen hun campagne waar nodig bij om zo veel mogelijk kiezers te trekken. Andersom kunnen kiezers trends in de peilingen gebruiken om een strategische stem uit te brengen.

""Kiezers zijn zo soeverein als de zee"", sprak toenmalig VVD-fractievoorzitter Jozias van Aartsen in 2006 na een verkiezingsnederlaag. Premier Rutte herhaalde die woorden in aanloop naar de verkiezingen van 2021 toen hem werd gevraagd naar het gevaar van peilingen: ""Kiezers geven en nemen als de zee. Volgens mij moeten wij ons niet zo druk maken over die peilingen.""

Toch is de invloed daarvan op de uiteindelijke verkiezingsuitslag niet te verwaarlozen. Sleutelwoord daarbij is 'dynamiek'. Als een partij een opmars maakt in de peilingen kan er een dynamiek ontstaan waarbij de stijgende partij nog meer stemmers naar zich toetrekt. Onderzoekers noemen dat het bandwagoneffect: mensen willen zich achter de 'winnaar' scharen.

Doorslaggevend zetje

Uit onderzoek van de Universiteit van Amsterdam komt naar voren dat de peilingen op zichzelf nog geen effect hebben. ""Maar als daar positieve berichtgeving door media bij komt, is er wel een effect zichtbaar op het stemgedrag. Dat kan net het doorslaggevende zetje zijn dat je nodig hebt als kiezer."" Dat zegt politicoloog Tom Louwerse in de NOS-podcast De Verkiezingsdag . Hij is de man achter de Peilingwijzer, die twee peilingen combineert om tot een gemiddelde te komen, met duidelijke foutmarges.

Louwerse vindt dat media terughoudender moeten zijn met het uitvergroten van individuele peilingen. Zo ontstond er afgelopen weekend een dynamiek nadat PVV-leider Wilders een peiling van Maurice de Hond die voor hem positief uitpakte, had uitgelegd als een gamechanger. Andere partijen, vooral in de links-progressieve hoek, reageerden geschrokken op de cijfers.

De politicoloog vindt dat daar voorzichtiger mee omgegaan moet worden. ""Individuele peilingen hebben met foutmarges te maken en kunnen voor bepaalde partijen soms wat hoger of lager zitten dan bij andere bureaus. Als je verschillende peilingen naast elkaar legt, kun je beter zien wat nou de trends zijn, zonder dat je die mede aan het creëren bent.""

Morgen kiest Nederland een nieuwe Tweede Kamer. Veel partijen hebben nieuwe lijsttrekkers. Wie zijn ze en waar staan ze voor? Bekijk het hier:

Op één groep kiezers hebben peilingen in elk geval grote invloed: de strategische stemmers. Dat zijn mensen die niet op hun eerste voorkeur stemmen, maar hopen met hun stem invloed te hebben op de coalitievorming na de verkiezingen. ""Het zijn vooral kiezers die erg politiek betrokken zijn en geïnformeerd zijn over de verkiezingen"", legt Joop van Holsteyn uit, hoogleraar politiek gedrag aan de Universiteit Leiden.

""Je hebt toch enige kennis van zaken nodig over wat de krachtsverhoudingen op dit moment zijn. En de beste informatie daarover wordt geleverd door opiniepeilingen.""

Verkiezingen als 'horse race'

Waar er in Nederland relatief weinig discussie is over het verbieden of beperken van peilingen, ligt dat in sommige landen anders. Zo mag in Zuid-Korea vanaf zes dagen voor de verkiezingen geen opiniepeiling meer worden gepubliceerd.

In Frankrijk geldt zo'n publicatieverbod op de dag van de verkiezingen, in de hoop dat kiezers niet beïnvloed worden. Al is daar wel een omweg gevonden: de peilingen worden vaak gepubliceerd in Waalse en Zwitserse media, tot frustratie van de Franse overheid.

In Italië zijn ze nog wat creatiever. Peilingbureaus mogen onderzoek blijven doen, maar media mogen de uitkomsten vanaf vijftien dagen voor de verkiezingen niet meer publiceren. Enkele jaren geleden vonden ze daar een ludieke oplossing voor: in de krant ging het ineens over een paardenrace in Napels. Galopìn du Magistry kwam voor Letteriénne en Fan Vaillant de finish over. Niet geheel toevallig kwamen die namen overeen met de burgemeesterskandidaten De Magistris, Lettieri en Valente.

Hijgerige dynamiek

Kortom, een verbod op peilingen is bijna niet te handhaven, zegt Louwerse. ""En je krijgt misschien nog wel een meer hijgerige dynamiek als het via die kanalen naar buiten komt."" Politieke partijen blijven bovendien toegang hebben tot hun eigen peilingen en hebben dan een informatievoorsprong op de kiezer. ""Zij kunnen hun campagne erop aanpassen terwijl kiezers niet mogen weten wat andere mensen zullen stemmen. Dat creëert ook weer een onbalans.""

""In sommige landen is men enigszins bang voor de invloed van peilingen"", vult Van Holsteyn van de Universiteit Leiden aan. ""Ze zouden te veel over de race gaan en te weinig over de inhoud. Als partijen dan alleen zelf met peilingen zouden komen, dan wordt het wel twijfelachtige informatie. Dan kan ik me voorstellen dat je restricties overweegt, maar voor de Nederlandse situatie is dat niet aan de orde.""",2023-01-01,2023-11-01,2023-11-20
42790222,"Voor het eerst 16 lijsttrekkers in debat • NOS-radiodebat over geld, migratie, klimaat en meer",NOS.nl,2023-11-03,"17:40

Stoffer (SGP) en Dassen (Volt) over internationale samenwerking 

Ook Chris Stoffer (SGP) en Laurens Dassen (Volt) spreken over de oorlog tussen Israël en Hamas en dan voornamelijk over de manier waarop internationaal samengewerkt wordt.

Volgens Dassen leggen de verschillen in wat de Europese landen hebben gestemd bij de VN-resolutie vorige week de zwakte van de Europese Unie bloot. De EU staat nu volgens Dassen ""niet met een stem in de wereld"". Hij ziet een gemeenschappelijk defensie- en buitenlandbeleid als oplossing hiervoor.

Stoffer is het hier volstrekt mee oneens, zegt hij. ""Dat je je eigen leger hebt"", noemt hij juist belangrijk als soeverein land. Hij wil niet dat in ""een toren"" in Brussel hierover wordt besloten.

17:33

Timmermans: Israël creëert meer haat, PVV vindt deze opmerking 'stuitend'

Het eerste thema is de oorlog tussen Israël en Hamas en de recente aanvallen van Israël op Gaza. GroenLinks-PvdA-leider Timmermans is kritisch en noemt de aanvallen ""op geen enkele manier proportioneel"". Zijn partij begrijpt dat Israël zich moet verdedigen tegen de aanvallen van de terreurorganisatie Hamas. ""Maar de vraag is langzamerhand wel: moeten er twee miljoen mensen zo lijden?"" Hij denkt dat deze aanvallen het land ook niet helpen. ""Zo creëer je meer haat.""

PVV-leider Wilders is het daar absoluut niet mee eens. Hij noemt de uitspraak over het creëren van haat stuitend. ""Israël vecht om zijn bestaan. Ze moeten hard terugslaan en hun optreden is wel proportioneel.""

VVD-leider Yesilgöz benadrukt vooral dat Israël wel degelijk het recht heeft om zich te verdedigen. ""Hamas en Hezbollah zijn terroristische organisaties die de staat Israël willen vernietigen.""

17:03

Waarover en met wie gaat welke lijsttrekker in debat?

Er zijn verschillende thema's waarover de lijsttrekkers in debat gaan. Ze doen dat per blok in twee rondes.

Blok 1: Actualiteit en Leiderschap 

Dilan Yesilgöz (VVD), Frans Timmermans (GroenLinks-PvdA) en Geert Wilders (PVV)

en

Chris Stoffer (SGP) en Laurens Dassen (Volt)

Blok 2: Bestaanszekerheid 

Rob Jetten (D66), Henri Bontenbal (CDA) en Lilian Marijnissen (SP)

en

Edson Olf (Bij1) en Wybren van Haga (BVNL)

Blok 3: Klimaat

Frans Timmermans (GroenLinks-PvdA), Caroline van der Plas (BBB) en Rob Jetten (D66)

en

Esther Ouwehand (PvdD) en Mirjam Bikker (CU)

Blok 4: Migratie

Dilan Yesilgöz (VVD), Geert Wilders (PVV) en Henri Bontenbal (CDA)

en

Thierry Baudet (FvD), Joost Eerdmans (JA21) en Stephan van Baarle (Denk)

Slotronde

Tot slot spreken de lijsttrekkers over het terugwinnen van het vertrouwen van de burger.

16:48

Kijken: Rondje Binnenhof #52

De lijsttrekkers zijn overal te zien: in debatten, de krant, op hun sociale media. Baudet clashte met Jetten in het NOSop3-debat en Timmermans en Omtzigt zochten overeenkomsten. Waarom zoeken deze twee elkaar op? En is Wilders milder geworden?

Bekijk hieronder Rondje Binnenhof:

16:42

Presentatoren Wilma Borgman en Winfried Baijens zitten al klaar

Het is bijna zover: om 17.00 uur begint het NPO Radio 1-verkiezingsdebat. Zestien lijsttrekkers discussiëren in het eerste grote debat over uiteenlopende onderwerpen. Alleen Pieter Omtzigt van Nieuw Sociaal Contract heeft de uitnodiging afgeslagen.

Presentatoren Wilma Borgman en Winfried Baijens zitten er klaar voor. Het debat is ook te volgen via NPO Politiek.

14:32

Om 20.00 uur bij NOS op 3: Dassen (Volt), Stoffer (SGP) en Olf (Bij1)

11:58

Terugluisteren: gesprek met lijsttrekker Denk

Het gesprek in het NOS Radio 1 Journaal met Denk-lijsttrekker Van Baarle is hier terug te luisteren.

11:36

Anne Frank Huis op 22 november stembureau

Op 22 november kunnen kiezers ook terecht in het Anne Frank Huis in Amsterdam. Burgemeester Halsema schrijft aan de gemeenteraad dat het huis die dag ""een bijzonder stembureau"" is. Dat betekent dat het andere openingstijden heeft dan 'gewone' stembureaus. Stemmers kunnen tussen 09.00 en 19.00 gratis het Anne Frank Huis bezoeken.

Het is voor ander publiek gesloten, maar als in de praktijk blijkt dat weinig mensen komen stemmen, worden wel andere bezoekers toegelaten. Halsema schrijft ook dat er vanwege de situatie in Israël en de Palestijnse gebieden speciale aandacht zal zijn voor de veiligheid van het stembureau.

Het speciale stembureau is een initiatief van de Anne Frank Stichting. Directeur Ronald Leopold benadrukt dat Anne Frank in een democratisch land (Duitsland) werd geboren, maar dat haar geboorteland vier jaar later veranderde in een dictatuur: ""Belangrijk is het besef dat democratie kwetsbaar is en we onze democratische waarden moeten koesteren. We hopen op de verkiezingsdag heel veel Amsterdammers in het Anne Frank Huis te mogen verwelkomen.""

De stichting zal de komende tijd extra aandacht vragen voor hoe belangrijk het is dat met name jongeren gaan stemmen. De stichting benadrukt dat het belang van vrijheid, gelijke rechten en democratie deel uitmaakt van haar missie. Volgens een woordvoerder staat het speciale stembureau los van de ontwikkelingen in Israël en Gaza.

10:38

De Jonge: geen stembureaus in gevangenissen

Demissionair minister De Jonge ziet niets in het plan om gedetineerden in gevangenissen te laten stemmen. Bonjo, de belangenorganisatie van gedetineerden, spant een kort geding aan tegen de Staat om aparte stembureaus af te dwingen. Gevangenen kunnen nu alleen met een volmacht stemmen en volgens Bonjo leidt dat in de praktijk tot problemen.

De Jonge vindt het een ""merkwaardig idee"". Hij wijst erop dat stembureaus publiek toegankelijk moeten zijn. ""En als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. Dat is precies niet de bedoeling bij een gevangenis."" De minister benadrukt dat gevangenen met een volmacht hun stem kunnen uitbrengen. ""Verder moeten we niet gaan.""

09:25

Voor het eerst in campagne: zestien lijsttrekkers in debat

Straks van 17.00 tot 19.30 uur is het NPO Radio 1-verkiezingsdebat. Het is het eerste grote debat waar bijna alle landelijke lijsttrekkers aan meedoen en discussiëren over bijvoorbeeld migratie, het herwinnen van het vertrouwen in de politiek, veiligheid en polarisatie. Er komen zestien lijsttrekkers, alleen Pieter Omtzigt van Nieuw Sociaal Contract heeft de uitnodiging afgeslagen.

Het programma wordt gepresenteerd door Wilma Borgman en Winfried Baijens. Het debat is ook te volgen via NPO Politiek en Nieuws.

08:52

Van Baarle voelt klimaat van demonisering tegen hem

Denk-lijsttrekker Van Baarle vindt dat er een ""klimaat van demonisering"" tegen hem wordt gecreëerd. In het NOS Radio 1 Journaal zei hij dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Van Baarle benadrukte dat hij antisemitisme walgelijk vindt, maar dat hij wordt weggezet op een manier die ""het voor mensen legitimeert om de meest verschrikkelijke dingen te uiten in mijn richting en soms ook overgaat in bedreigingen"". Hij gaat aangifte doen van de bedreigingen.

Van Baarle gebruikte eerder de omstreden leus 'From the river to the sea, Palestine will be free', die door sommigen als antisemitisch wordt gezien. Volgens de Denk-voorman staat die leus voor het opkomen voor mensenrechten en het bepleiten van één staat, die Palestina heet.

Volgens hem is één staat de enige weg naar een vreedzame oplossing; ""Daar moet sprake zijn van gelijke rechten voor iedereen, of je nou joods bent, christen of moslim. We zien al 75 jaar dat de Israëlische regering elk realistisch pad naar gelijkwaardigheid blokkeert.""

In het gesprek ging het ook over de 'successen' van Denk. Van Baarle noemde als voorbeelden dat zijn partij als eerste naar voren heeft gebracht dat de Belastingdienst discrimineert en dat Denk ook op andere gebieden heeft gezorgd voor een hardere aanpak van discriminatie: ""Wij hebben te maken met mensen in onze achterban die daar dagelijks mee te kampen hebben. We signaleren dat en brengen dat in de politiek."" 

Maandag is in het NOS Radio 1 Journaal weer een gesprek met een lijsttrekker. Dan is het de beurt aan SGP-voorman Stoffer.

07:32

Gedetineerden willen eigen stembureaus

Gedetineerden willen ook in gevangenissen kunnen stemmen. Hun belangenorganisatie, Bonjo, spant daarover een kort geding aan tegen de Staat. Bonjo-directeur Jaap Brandligt zegt tegen het AD dat het in de praktijk voor een gevangene problemen oplevert om een gemachtigde te vinden. Volgens Bonjo is ook het stemgeheim in het geding, omdat gedetineerden gedwongen worden om hun keus met iemand anders te delen.

07:11

Wie is Stephan van Baarle, de lijsttrekker van Denk?

De 32-jarige Stephan van Baarle is geboren in Rotterdam als kleinzoon van een Turkse bonenboer en groeide op met een alleenstaande Nederlandse moeder. ""Ik ben opgegroeid met twee landen en twee geloven"", zegt hij zelf. Van Baarle studeerde sociologie aan de Erasmus Universiteit en doceerde daar ook.

Net zoals veel partijgenoten zocht hij eerst zijn heil bij de PvdA, maar vanaf de oprichting van Denk in 2015 is Van Baarle betrokken bij die partij. Zijn lidnummer is 007. Van Baarle was onder meer voorzitter van de programmacommissie, medewerker in de Tweede Kamer en gemeenteraadslid in Rotterdam. Vanaf 2021 zit Van Baarle in de Kamer voor Denk. Afgelopen zomer volgde hij Farid Azarkan op als fractievoorzitter (en lijsttrekker). Van Baarle wil met zijn partij vooral ""opstaan tegen haat en discriminatie"".

07:10

Luisteren bij NPO Radio 1 om 08.30 uur: Van Baarle 

Presentator Astrid Kersseboom van het NOS Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Stephan van Baarle, lijsttrekker van Denk, te gast.

07:05

Onderzoek: oorlog Israël-Hamas niet heel belangrijk bij stemkeuze

De oorlog tussen Israël en Hamas speelt maar een minimale rol bij de stemkeuze van kiezers. Dat valt op te maken uit onderzoek van Ipsos in opdracht van de NOS. Ook de oorlog in Oekraïne is niet heel belangrijk bij de stemkeuze.

Volgens het onderzoek vinden Nederlanders inflatie, zorg, woningen, migratie en in mindere mate klimaat belangrijker.

07:02

Samenvatting van de dag van gisteren

In het NOS Radio 1 Journaal was in de ochtend Wybren van Haga van BVNL te horen die vooral pleit voor de vrije markt en ""barmhartig kapitalisme"".

Van alle partijen heeft de VVD de meeste donaties binnengekregen, zo 1,5 miljoen, blijkt uit een overzicht van het ministerie van Binnenlandse Zaken.

Bij NOS op 3 waren VVD-leider Dilan Yesilgöz (VVD) en BBB-leider Caroline Van der Plas het vooral niet eens over een richtgetal voor het toelaten van een maximumaantal asielzoekers per jaar. BBB wil een maximum van 15.000 asielzoekers, de VVD denkt dat het noemen van een richtgetal geen zin heeft, omdat het niet waar te maken is.

In Nieuwsuur was Thierry Baudet te gast, de lijsttrekker van FvD. Hij vindt het ""belangrijk voor de oppositie in de westerse wereld om economisch rendabele activiteiten te ontplooien"".

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790223,"Hamas: 'Ambulancekonvooi Gaza aangevallen, tientallen slachtoffers' ",NOS.nl,2023-11-03,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Dit is het belangrijkste nieuws:

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

16:57

Gesprek met kabinet stelt hulporganisaties teleur

Nederlandse hulporganisaties zijn teleurgesteld over het gesprek dat ze in Den Haag hadden met een afvaardiging van het kabinet over het conflict tussen Israël en Hamas.

De hulporganisaties vinden dat het kabinet nadrukkelijker moet pleiten voor een humanitair staakt-het-vuren. Zij zien zo'n oproep als een cruciale stap voor hun hulpverlening. Nu lukt het niet om hulpgoederen Gaza in te krijgen en medewerkers van de Nederlandse hulporganisaties voelen zich ook niet veilig.

Het kabinet pleit liever voor een humanitaire gevechtspauze, omdat hiermee duidelijker het recht van Israël op zelfverdediging benadrukt wordt. Het kabinet zegt wel veel druk uit te oefenen op Israël, om grootschaligere hulp aan Gaza mogelijk te maken. Dit gebeurt via diplomatieke kanalen en bijvoorbeeld gesprekken tussen demissionair premier Rutte en de Israëlische premier Netanyahu.

Minister Schreinemacher voor Buitenlandse Handel en Ontwikkelingssamenwerking zei na afloop van het gesprek dat het Nederlandse kabinet probeert om zo veel mogelijk humanitaire hulp in Gaza te krijgen.

De hulpverleners vinden dat Israël het internationale recht heeft geschonden met de aanvallen op Gaza. Oxfam Novib noemt de houding van vooral premier Rutte frustrerend. ""Het kabinet moet het niet klein maken, er moet een staakt-het-vuren komen"", aldus directeur Michiel Servaes.

De directeur van de Dutch Relief Alliance, Marco van der Graaf, spreekt over een ""ingewikkeld gesprek"". ""Er is niets waardoor we ons nu veiliger voelen."" Er volgt nog een gesprek.

16:45

Functionarissen Hamas: ambulancekonvooi aangevallen, tientallen slachtoffers

Het Palestijnse Gezondheidsministerie, dat onder bewind van Hamas staat, meldt dat er tientallen slachtoffers zijn gevallen bij een aanval op een ambulancekonvooi vlak voor de ingang van het al-Shifa Ziekenhuis in Gaza-Stad. Onduidelijk is hoeveel doden onder de slachtoffers zijn. Een verslaggever van het Franse persbureau AFP zegt meerdere lichamen op de grond te zien liggen bij een beschadigde ambulance.

Volgens de gezondheidsautoriteiten waren er tussen de vijftien en twintig zwaargewonde Palestijnen onderweg van de grensovergang met Egypte naar het ziekenhuis toen de aanval plaatsvond.

De Palestijnse tak van de hulporganisatie Rode Halve Maan maakt eveneens melding van een Israëlische aanval op een ambulance bij het ziekenhuis. Volgens de Rode Halve Maan zijn er geen slachtoffers onder het ambulancepersoneel gevallen. De meldingen zijn niet onafhankelijk geverifieerd. Israël zegt de meldingen te onderzoeken.

Een verslaggever van Al Jazeera zegt dat het ziekenhuis het grootste is in de Gazastrook. Er zouden ruim 5000 patiënten liggen en daarnaast verblijven er tienduizenden vluchtelingen in en rond het ziekenhuis, aldus de Arabische nieuwszender.

PRCS

@PalestineRCS

Targeting a PRCS ambulance while it was in front of Al-Shifa Hospital. Our colleagues were saved by a miracle 🙏
#GazaUnderAttack 
#NotATarget https://t.co/WUJBGrsxXi

16:12

3 november 2023

16:38

Ahmad uit Best zou trouwen in Gaza: 'Ik dacht: ik ga dood'

Ahmad Al Attar, uit Best, kon Gaza gisteren verlaten. Veel familieleden zijn omgekomen bij een bombardement, andere zitten nog vast in de Gazastrook.

14:38

Leider Hezbollah: Hamas-aanvallen waren puur Palestijns

De aanval van de militante Palestijnse beweging Hamas op 7 oktober, die de aanleiding was voor de oorlog tussen Hamas en Israël, was ""100 procent Palestijns"". Dat zegt de leider van de Libanese militante beweging Hezbollah, Hassan Nasrallah, in zijn eerste toespraak sinds het uitbreken van de oorlog. Nasrallah prees de aanval van vier weken geleden, waarbij Hamas kibboetsen en militaire posten in het zuiden van Israël aanviel en waarbij ruim 1400 mensen om het leven kwamen.

Volgens Nasrallah was de aanval succesvol, omdat die volledig geheim was gehouden. Hezbollah vindt dat geen probleem, zei Nasrallah: ""De omstandigheden van Palestina zijn de afgelopen jaren extreem hard geweest, vooral onder deze extremistische, dwaze, domme en wrede regering"", waarmee hij naar Israël verwees.

In de hele regio werd algemeen uitgekeken naar de toespraak van Nasrallah. De vrees bestaat dat het conflict tussen Israël en Hamas uitmondt in een regionale oorlog. Hezbollah, een bondgenoot van Hamas, hield het Israëlische leger wel bezig aan de grens met Libanon, maar tot nu toe niet in die mate dat er een totale oorlog ontstond.

In Beiroet werd de toespraak van Nasrallah met geweerschoten onthaald; duizenden aanhangers hadden zich op een plein in de zuidelijke buitenwijken van de Libanese hoofdstad verzameld om naar de televisietoespraak te kijken.

14:33

Blinken benadrukt recht op bescherming van Palestijnse burgers

De Amerikaanse minister Blinken van Buitenlandse Zaken heeft bij zijn derde bezoek aan Israël sinds de oorlog met Hamas nog eens benadrukt dat Israël bij de bombardementen op Gaza de burgers daar moet beschermen.

Voordat hij de Israëlische president Herzog ontmoette, herhaalde Blinken dat Israël het recht heeft ""al het mogelijke te doen"" om ervoor te zorgen dat een terreuraanval als op 7 oktober nooit meer zal plaatsvinden, maar hij voegde eraan toe: ""Als het gaat om de bescherming van burgers die gevangen zitten in het kruisvuur van Hamas, is het heel belangrijk dat alles wordt gedaan om hen te beschermen en hulp te bieden aan degenen die het zo hard nodig hebben.""

De VS heeft de oproepen van Arabische landen en enkele andere landen voor een volledig staakt-het-vuren afgewezen, maar wil wel meer tijdelijke en lokale pauzes in de strijd, zodat hulp Gaza kan binnenkomen en gijzelaars die Hamas vasthoudt, kunnen vertrekken. Verwacht wordt dat Blinken daar in Israël op zal aandringen.

14:15

Leider Hezbollah begonnen aan toespraak, eert 'gevallen martelaren'

De leider van Hezbollah, Hassan Nasrallah, is begonnen met zijn eerste speech sinds het uitbreken van de oorlog tussen Israël en Hamas. De leider van de Libanese politieke partij en militante beweging van sjiitische moslims begon zijn toespraak met het eren van de ""gevallen martelaars"" van Hezbollah en andere groepen die tegen Israël vechten. Ook sprak hij zijn condoleances uit voor gedode burgers.

""Ik begin met het betuigen van mijn diepste medeleven aan de families van de gevallenen hier in Libanon."" Hij feliciteerde die nabestaanden ""omdat uw dierbaren de eer van het martelaarschap hebben gewonnen"".

Nasrallah beperkte zich niet alleen tot omgekomen Libanezen. Hij betuigde ook zijn condoleances aan de families van omgekomen mensen uit Gaza en op de bezette Westelijke Jordaanoever.

13:15

VN: tot eind van het jaar 1,1 miljard euro nodig voor noodhulp

Volgens de VN-organisatie die zich bezighoudt met humanitaire zaken (OCHA) is er tot het eind van het jaar zeker 1,1 miljard euro nodig voor noodhulp aan meer dan 3,2 miljoen mensen in de Gazastrook en de Westelijke Jordaanoever. Op 12 oktober, vijf dagen na de aanval van Hamas op Israël, zei OCHA nog dat er ruim 275 miljoen euro nodig was voor 1,3 miljoen mensen.

Een woordvoerder van OCHA zegt dat de situatie sinds half oktober steeds wanhopiger is geworden. Hulpgoederen komen mondjesmaat de Gazastrook in. Het is bij lange na niet genoeg om de noden van de bevolking te lenigen. De VN roept landen op om onmiddellijk geld te doneren voor noodhulp als drinkwater, voedsel en medische spullen. OCHA komt maandag met een overzicht van wat er nodig is.

De mensenrechtenorganisatie van de VN uit grote twijfels over de proportionaliteit van de militaire acties van beide kanten. ""Er worden grote aantallen slachtoffers gemeld en het gebruik van explosieven heeft grote gevolgen op plekken in de Gazastrook die dichtbevolkt zijn. We maken ons ernstig zorgen dat de beginselen van onderscheid en evenredigheid door beide partijen niet worden gerespecteerd.""

13:44

Palestijnse arbeiders na weken gevangenschap: 'We werden vernederd'

13:25

'Russisch individu' achter blauwe davidsterren in Parijs

Een echtpaar uit Moldavië dat werd gearresteerd nadat ze blauwe davidsterren op een muur in Parijs hadden gespoten, werkte voor ""een individu in Rusland"", meldt de Franse radiozender Europe 1. Wie dat is, is niet duidelijk, maar volgens de Franse zender blijkt het uit telefoongegevens van het koppel. Ze zouden het joodse symbool in het blauw hebben aangebracht, nadat ze contact hadden gehad met iemand die, zo blijkt uit de telefoongegevens, in Rusland was.

De 33-jarige man en 28-jarige vrouw werden vorige week vrijdag opgepakt nadat ze de davidsterren op een school in het 10e arrondissement hadden gespoten. Ze zitten vast voor vernieling. De twee werden op heterdaad betrapt en aangegeven door een omwonende van de school. Het echtpaar verklaarde toen al dat ze opdracht van een derde hadden gekregen. De davidsterren werden dezelfde dag nog weggehaald.

Het is niet duidelijk of de graffiti is bedoeld om joden te beledigen of juist om ze te steunen, vooral omdat de ster blauw is en niet geel, zoals ze horen. Justitie in Parijs onderzoekt dat. Ongeveer zestig davidsterren, symbool van het jodendom en de staat Israël, zijn ook in het blauw op verschillende gevels van gebouwen in het 14e arrondissement van Parijs getekend. Wie daarachter zit, is nog niet bekend, zegt het Franse OM.

12:59

Dronebeelden tonen verwoesting in vluchtelingenkamp Maghazi

12:35

Buitenlandse Zaken heeft contact met veertien mensen in Gaza

Het ministerie van Buitenlandse Zaken heeft momenteel contact met veertien Nederlanders of mensen met een Nederlandse link in de Gazastrook. Eerder waren dat er minder, maar er hebben zich nieuwe mensen gemeld, zegt het ministerie.

Buitenlandse Zaken wil met het oog op de veiligheid niet zeggen waar ze in Gaza verblijven. Wanneer ze de Gazastrook kunnen verlaten, is ook onduidelijk. Een woordvoerder wijst erop dat de situatie ondoorzichtig is en dat er veel partijen bij betrokken zijn. Het ministerie zegt dat het alle diplomatieke kanalen inzet om de Nederlanders zo snel mogelijk uit Gaza weg te krijgen.

Gisteren verlieten zestien mensen met een Nederlandse link de Gazastrook via de grens met Rafah. Ze worden door medewerkers van de Nederlandse ambassade in Egypte opgevangen en vliegen morgen terug naar Nederland.

11:00

Groep die gisteren Gaza verliet, vliegt zaterdag naar Nederland

De groep Nederlanders die gisteren de grens overstak van Gaza naar Egypte is opgevangen door de Nederlandse ambassade in Caïro. Morgen stappen ze rond het middaguur op het vliegtuig naar Nederland, zegt de Nederlandse ambassadeur in Egypte: ""Ze mogen maar 72 uur hier in Egypte blijven. Dat is de afspraak. Zaterdag vliegen ze rond een uur of 12.00 uur. Dat betekent dat ze eind van de middag in Nederland zijn en herenigd worden met hun familie.""

Deze beelden zijn gemaakt door het Nederlandse ministerie van Buitenlandse Zaken:

10:38

Palestijnse arbeiders uit Gaza vanuit Israël teruggestuurd

Honderden Palestijnse arbeiders zijn vanuit Israël en de Westelijke Jordaanoever teruggestuurd naar de Gazastrook. Gisteravond kondigde premier Netanyahu al aan dat zij de grens zouden worden overgezet en getuigen melden nu dat in het zuiden arbeiders de Kerem Shalom-overgang tussen Israël en Gaza hebben gebruikt.

De Palestijnen woonden voor het uitbreken van de oorlog in Gaza, maar werkten in Israël, vaak in de bouw. Toen Israël na de aanvallen van Hamas op 7 oktober de Gazastrook afsloot, konden ze niet meer terug naar huis.

Het zou gaan om in totaal zo'n 17.000 Palestijnen van wie de werkvergunning door Israël is ingetrokken; ze zijn er daardoor nu illegaal. Duizenden waren opgesloten in detentiecentra, anderen zijn overgebracht naar de Westoever. Ook worden nog duizenden Gazanen vermist.

Arbeiders die nu de Palestijnse enclave weer binnenkomen, zeggen dat ze ook door de Israëlische autoriteiten zijn mishandeld. Sommigen hadden plastic stickers met cijfers om hun benen. ""We dienden hen, werkten voor hen, in huizen, in restaurants en op markten in ruil voor de laagste prijzen en ondanks dat werden we vernederd"", zegt een arbeider in het Maghazi-vluchtelingenkamp in Gaza tegen persbureau Reuters.

09:44

Doden bij Israëlische acties op Westelijke Jordaanoever

Het Israëlische leger zegt dat militairen in gevecht zijn geweest met Palestijnen op de Westelijke Jordaanoever. Het leger zegt dat het in Nablus een lid van Hamas heeft opgepakt die betrokken zou zijn geweest bij een dodelijk schietincident in februari. Bij die operatie werden ook drie Palestijnen opgepakt die banden zouden hebben met Hamas, zo meldt het leger. De woning van de verdachte is bij die actie verwoest door het leger.

Ook op andere plekken waren vannacht acties van het Israëlische leger. Daarbij zouden 37 mensen zijn gearresteerd. Volgens het ministerie van Volksgezondheid van de Palestijnse Autoriteit zijn er bij de acties zeker zeven Palestijnen gedood. Diverse media spreken op basis van bronnen over 8 tot 9 doden.

Het Israëlische leger zegt dat er sinds het begin van de oorlog op 7 oktober meer dan 1200 Palestijnen zijn gearresteerd op de Westelijke Jordaanoever. Het ministerie van Volksgezondheid van de Palestijnse Autoriteit zegt dat er sindsdien ongeveer 130 Palestijnen op de Westelijke Jordaanoever zijn gedood door het Israëlische leger en in sommige gevallen door kolonisten.

09:22

Verenigde Arabische Emiraten waarschuwen voor grotere oorlog

De Verenigde Arabische Emiraten waarschuwen voor het ""reële risico"" dat de oorlog tussen Israël en Hamas overslaat naar andere gebieden in de regio.

""Terwijl we ons blijven inzetten om deze oorlog te stoppen, kunnen we niet voorbijgaan aan de bredere context en de noodzaak om de temperatuur in de regio, die het kookpunt nadert, te verlagen"", zei Noura Al Kaabi van het ministerie van Buitenlandse Zaken in de hoofdstad Abu Dhabi. ""Het risico op verdere escalatie is reëel, net zoals het risico dat extremistische groeperingen misbruik maken van de situatie om ideologieën uit te dragen die ons in een geweldsspiraal houden"", zei ze.

De VAE tekenden in 2020 de Abraham-akkoorden, een reeks afspraken die Israël maakte met landen in de regio om de betrekkingen te normaliseren. De Emiraten zien groepen als Hamas als een bedreiging voor het Midden-Oosten, maar hebben de aanvallen van Israël op de Gazastrook veroordeeld. In een gezamenlijke verklaring met onder meer Bahrein, Saudi-Arabië, Qatar, Koeweit, Egypte en Marokko stelde de VAE eind vorige maand dat Israëls recht op zelfverdediging niet het recht geeft om internationale wetgeving te overtreden en de ""legitieme rechten van het Palestijnse volk"" te negeren.

09:10

Thailand krijgt hulp van Iran om gijzelaars vrij te krijgen

Thailand krijgt hulp van Iran om zeker 22 Thaise gijzelaars die Hamas vasthoudt in de Gazastrook vrij te krijgen. Ze werden meegenomen toen Hamas op 7 oktober Israël aanviel. De Thaise minister van Buitenlandse Zaken zei deze week bij een bezoek aan het Midden-Oosten al dat Iran, dat dicht bij Hamas staat, heeft beloofd te helpen bij de onderhandelingen.

Het Franse station France 24 meldde gisteren al dat de minister bij zijn bezoek aan Qatar via Iran direct contact had gehad met Hamas en daarbij de verzekering had gekregen dat alle 22 Thai nog in leven zijn en dat er voor ze wordt gezorgd.

Ook onder de ruim 1400 mensen die bij de terreuraanvallen van Hamas zijn omgekomen, zouden 32 Thai zijn geweest. In Israël werken ongeveer 30.000 Thaise arbeiders, vooral in de landbouw. Sinds de aanvallen van Hamas zijn er zo'n 8000 teruggegaan naar Thailand, vaak met een terugkeerpremie van de Thaise regering.

08:46

Leider Hezbollah houdt vanmiddag toespraak

De leider van Hezbollah, Hassan Nasrallah, houdt later vandaag voor het eerst sinds het begin van de oorlog een toespraak. Arabist Leo Kwarten blikte in het NOS Radio 1 Journaal daarop vooruit en vindt het opvallend dat het ruim drie weken heeft geduurd voor hij een speech houdt. ""Ik denk dat Nasrallah verrast was door de omvang van de aanval van Hamas. Hezbollah had tijd nodig om te bepalen wat de organisatie gaat doen.""

Kwarten verwacht dat het een lange speech wordt waarin hij uiteenzet waar Hezbollah in dit conflict staat. ""Ik verwacht dat hij Israël duidelijk wil maken waar de rode lijn ligt. Hij zal waarschijnlijk ook de naar schatting vijftig gedode Hezbollah-strijders eren."" Het ligt volgens Kwarten niet in de lijn der verwachting dat Hezbollah in militair opzicht voluit zal gaan. ""Met de raketaanvallen wil Hezbollah het Israëlische leger bezighouden en laten zien dat men achter Hamas staat. Ik verwacht niet dat Hezbollah overgaat tot een volledige oorlog tegen Israël.""

Hezbollah is een politieke partij in Libanon en militante beweging van sjiitische moslims. De groep begon met hulp van Iran tijdens de Israëlische bezetting van Libanon begin jaren 80. Nadat Israël zich in 2000 had teruggetrokken, verzette Hezbollah zich tegen de druk om te ontwapenen en versterkte zijn militaire vleugel juist. De groep wordt door verschillende landen als terroristische organisatie gezien, waaronder door Nederland. Hezbollah is een van de bondgenoten van Hamas.

08:15

Amerikaanse minister Blinken aangekomen in Israël

De Amerikaanse minister van Buitenlandse Zaken Blinken is zojuist aangekomen in Israël. Het is zijn derde bezoek aan Israël sinds het begin van de oorlog op 7 oktober.

De VS is de belangrijkste bondgenoot van Israël en benadrukt steeds dat het Israël volledig steunt. Toch verandert ook het sentiment bij de Amerikanen, vertelt correspondent Nasrah Habiballah: ""De voornaamste zorg is verschoven naar de humanitaire crisis in Gaza. Blinken zal met name spreken over het beperken van burgerdoden en het instellen van humanitaire gevechtspauzes, zodat er meer hulpgoederen de Gazastrook in kunnen.""

Tegen verslaggevers die met hem meereisden, zei Blinken: ""Als ik een Palestijns kind zie, een jongen, een meisje, dat uit het puin van een ingestort gebouw getrokken wordt, voelt dat als net zo'n stomp in mijn maag als wanneer het gaat om een kind in Israël of ergens anders. Dus dit is iets waar we op zullen moeten reageren, en dat zullen we doen.""

Donderdag zei de Amerikaanse president Biden dat de VS vindt dat de aanvallen tijdelijk opgeschort moeten worden. ""Ik denk dat we een pauze nodig hebben."" Een woordvoerder van het Witte Huis voegde daar later aan toe dat de regering pleit voor een ""tijdelijke, lokale en gerichte"" humanitaire pauze.

08:05

Israël: 'Vannacht is hevig gevochten, terroristen gedood'

Het Israëlische leger bevestigt dat er vannacht hevig is gevochten in de Gazastrook. Militairen van het 13e bataljon van de Golani Brigade en gepantserde troepen van het 53e bataljon hebben daarbij terroristen gedood, zegt het leger.

De terroristen van Hamas vuurden antitankraketten af, brachten explosieven tot ontploffing en probeerden op de voertuigen van Israëlische soldaten te klimmen, maar ze werden daarbij gedood, zegt het Israëlische leger. ""Wij zetten onze operatie voort. Tot de overwinning"", voegde het eraan toe.

07:30

Netanyahu: 'Strijd is nu op z'n hoogtepunt'

Het Israëlische leger zegt dat het Gaza-Stad, in het noorden van de Gazastrook, volledig heeft omsingeld en dat er ook in de stad wordt gevochten met Hamas. Volgens Israël is de stad het belangrijkste bolwerk van de beweging.

Volgens commandant Herzi Halevi zijn de troepen zowel vanuit het noorden als het oosten inmiddels diep in de Gazastrook doorgedrongen. ""De strijd is nu op z'n hoogtepunt"", zei premier Netanyahu gisteren in een verklaring.

Lees meer over de opmars van Israël in de Gazastrook: 

06:53

Vannacht veel luchtaanvallen op Gazastrook

Ook afgelopen nacht is de Gazastrook weer aangevallen, meldt correspondent Nasrah Habiballah. Israël bestookte met name het noorden en het midden van de Gazastrook vanuit de lucht. Ook zijn grondtroepen ingezet. Volgens verslaggevers van Al Jazeera is er vannacht ook gebombardeerd in de omgeving van het Al-Quds-ziekenhuis. Het is nog onduidelijk hoeveel mensen bij deze aanvallen van vannacht zijn omgekomen of gewond geraakt.

06:48

Oorlog speelt minimale rol bij stemkeuze van Nederlandse kiezers

Hoewel de oorlog tussen Hamas en Israël veelvuldig wordt besproken in de verkiezingscampagne, speelt het conflict een minimale rol bij de stemkeuze van kiezers. Dat valt op te maken uit representatief onderzoek van onderzoeksbureau Ipsos, in opdracht van de NOS.

Voor slechts een vijfde van de kiezers speelt het conflict een rol bij de komende Tweede Kamerverkiezingen. De oorlog in Oekraïne speelt ook maar een kleine rol. Nederlanders vinden inflatie, zorg, woningen, migratie en in mindere mate klimaat veel belangrijker.

Meer hierover in dit artikel: 

06:34

Doden op hulplocaties van VN

Bij Israëlische luchtaanvallen op de Gazastrook zijn gisteren zeker 23 doden gevallen op vier hulplocaties van de VN-organisatie voor Palestijnse vluchtelingen (UNRWA). Dat meldt OCHA, het humanitaire agentschap van de Verenigde Naties. Tientallen mensen raakten gewond bij de aanvallen.

Volgens OCHA zitten er zo'n 20.000 mensen op de vier getroffen locaties. In totaal zijn volgens de organisatie inmiddels 1,5 miljoen mensen op de vlucht geslagen in Gaza. Van hen zitten er bijna 700.000 in opvangfaciliteiten die door UNRWA worden gerund.

Sinds de start van de Israëlische aanvallen op de Gazastrook zijn er volgens OCHA 72 medewerkers van UNRWA om het leven gekomen en bijna vijftig faciliteiten van de organisatie beschadigd.

04:15

Congres VS ruziet over steun aan Israël

De Republikeinen in het Amerikaanse Huis van Afgevaardigden hebben een steunpakket van ruim 14 miljard euro aan Israël goedgekeurd, maar er is weinig kans dat de Senaat er ook mee instemt. Het Witte Huis heeft bovendien een veto beloofd, omdat er geen steun voor Oekraïne is opgenomen in de plannen.

Een groep Republikeinen is tegen verdere steun aan Oekraïne, omdat het Amerikaanse begrotingstekort daardoor oploopt. Steun aan Israël wordt breed gedragen in het Amerikaanse Congres, maar de Democraten, die de meerderheid hebben in de Senaat, willen er niet mee instemmen zolang de Republikeinen dwarsliggen over geld voor Oekraïne. In de plannen was bovendien een bezuiniging op de belastingdienst opgenomen, maar ook dat is onbespreekbaar voor de partij van president Biden.

03:15

Israël gaat Palestijnse arbeiders terugsturen

Israël gaat Palestijnse arbeiders uit de Gazastrook terugsturen. Het gaat om honderden of mogelijk duizenden Palestijnen die in Israël aan het werk waren toen Hamas op 7 oktober Israël aanviel. De grens ging dicht en ze konden niet terug naar huis. Velen van hen worden nu door het Israëlische leger vastgehouden, anderen zitten op de Westelijke Jordaanoever.

Het is nog onduidelijk hoe Israël hen wil terugsturen naar de Gazastrook. Het Israëlische veiligheidskabinet heeft besloten dat er geen arbeiders uit de Gazastrook meer in Israël mogen werken.

03:00

Welkom!

Welkom in dit nieuwe liveblog. De updates van gisteren kun je hier terugvinden.",2023-01-01,2023-11-01,2023-10-30
42790227,Steun voor protestactie Sinner na nachttennis Parijs: 'Bespottelijk schema',NOS.nl,2023-11-03,"Late wedstrijden zijn al langer een punt van kritiek in de tenniswereld en deze week bij het masterstoernooi van Parijs leidde het zelfs tot een ""protestactie"" van Jannik Sinner, de nummer vier van de wereld.

Om 2.37 uur liep Sinner donderdagnacht van de baan in Parijs. Hij had gewonnen en kreeg van de organisatie te horen dat hij omstreeks 17.00 uur zijn volgende ronde alweer moest spelen. Verbouwereerd en vermoeid trok de Italiaan zich terug.

""Ik had minder dan twaalf uur om uit te rusten en me voor te bereiden op de volgende wedstrijd. Ik moet de juiste beslissing nemen voor mijn gezondheid en mijn lichaam"", aldus de 22-jarige Sinner op X.

De Noor Casper Ruud had het al opgenomen voor zijn collega. ""Bravo, ATP"", zo richtte de nummer acht van de wereld zich via X tot de tennisfederatie. ""Wat een manier om een van de beste spelers ter wereld te helpen herstellen. Hij krijgt daar 14,5 uur voor, wat een grap.""

Casper Ruud

@CasperRuud98

Bravo @atptour 👏👏 way to help one of the best players in the world recover and be as ready as possible when he finished his previous match at 2:37 am this morning👍👍 14,5 hours to recover.. what a joke🤦 https://t.co/X5GsgY7scj

8:33

2 november 2023

Voormalig tennisster Marcella Mesker noemt het een ""protestactie"" van Sinner. ""En die begrijp ik heel goed"", voegt ze daaraan toe. ""Na een wedstrijd moet je altijd eerst nog langs de aanwezige pers, spelers nemen dan nog een ijsbad, worden gemasseerd en dan moet er nog gegeten worden, voordat ze eindelijk kunnen gaan slapen.""

Wat dat met een lichaam doet? ""Ik ben natuurlijk geen dokter, maar ik denk dat iedereen wel kan bedenken dat je hele systeem dan overhoop ligt.""

Discussiepunt

Het gaat al enige tijd over de late wedstrijden in het tennis, ook tijdens de US Open afgelopen augustus laaide de discussie weer op. De organisatie van het Amerikaanse grandslamtoernooi meldde toen de late avondwedstrijden geëvalueerd te hebben, maar dat een vroegere starttijd geen optie was.

De Australian Open kwam wel met een oplossing door het toernooi komend jaar met een dag te verlengen. Op die manier hoopt de organisatie van het eerste grandslamtoernooi van het jaar nachtpartijen te kunnen vermijden.

Mesker denkt dat na de ""protestactie"" van Sinner, die veel steun krijgt van zijn collega-tennissers, meer toernooien nog eens kritisch gaan kijken naar de wedstrijdprogrammering.

""De tennissport is, net als veel andere sporten natuurlijk, geëvolueerd. De wedstrijden duren langer, omdat het niveau omhoog is gegaan. Er zijn geen makkelijke wedstrijden meer. Waar voorheen wedstrijden nog weleens anderhalf uur duurden, moet je nu al uitgaan van minimaal twee uur eigenlijk.""

Mesker: ""En dat de organisatie van het toernooi in Parijs dan het lef heeft zes partijen op één dag op het centre court te plannen, vind ik bespottelijk.""

Vasek Pospisil

@VasekPospisil

The @atptour has never cared about the players. In 2018 I finished a 3h battle at 12:45am & was scheduled to play at 1pm next day. Not joking. All they could say was “this is within the rules”. 
The next day I herniated my disc after 4 games, had surgery and was out for 9 months https://t.co/heNVHDptvV

16:24

2 november 2023

Maar niet alleen de organisatie van het masterstoernooi heeft daar schuld aan, volgens Mesker. ""Ook de ATP heeft hier een verantwoordelijkheid in. Er is altijd een supervisor van de ATP aanwezig op een toernooi die de belangen van de spelers behartigt. Die moet sterker in zijn schoenen staan en opkomen voor de fysieke gezondheid van de spelers.""

Die supervisor is gemachtigd om, in overleg met de spelers, wedstrijden die pas tegen middernacht kunnen beginnen te verplaatsen naar een andere baan, weet Mesker. ""Dat willen ze natuurlijk niet, omdat daar veel minder toeschouwers aanwezig kunnen zijn. Maar om half drie 's nachts zitten er ook echt niet veel mensen meer bij het centre court hoor.""

Sinner richt zich op volgende toernooien

Voor Sinner staan deze maand nog de ATP Finals in Turijn en de Davis Cup Finals op het programma. In de kwartfinales van het landentoernooi in het Spaanse Malaga treft Sinner met Italië de tennissers van Oranje. ""Ik concentreer me nu op de voorbereiding op deze belangrijke evenementen.""

En dat snapt Mesker. ""Hij is op de top van zijn kunnen, maar loopt na vermoeiende weken wel op zijn tenen. Ik begrijp heel goed dat hij niet wil riskeren aan het eind van de week uitgeput te zijn. De ATP Finals en de Davis Cup zijn voor hem veel belangrijker.""",2023-01-01,2023-11-01,2023-10-30
42792282,Israëlisch kabinet vanavond bijeen: 'Ontwikkelingen aangaande gijzelaars',NOS.nl,2023-11-21,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:41

Palestijnen in Khan Younis dringen voor flessen water

In Khan Younis, in het zuiden van de Gazastrook, is een vrachtwagen vol flessen water bestormd door vele tientallen Palestijnen. De water- en voedseltekorten in de regio zijn onverminderd groot.

17:23

Biden: Hamas en Israël naderen akkoord over deel gijzelaars

Ook de Amerikaanse president Biden zegt nu dat Hamas en Israël in de buurt komen van een akkoord over een deel van de gijzelaars. ""We zijn nu heel, heel dichtbij, maar ik wil nog niet in detail treden, want nog niets is rond totdat alles rond is.""

Israël en Hamas overleggen doorgaans niet direct met elkaar, en het is bekend dat er via Qatarese en Amerikaanse tussenpersonen wel gesprekken zijn. Biden zegt dan ook dat de Amerikanen de afgelopen tijd ""intensief"" bezig zijn geweest met de gijzelaars die Hamas bij de aanslagen op 7 oktober mee heeft genomen.

Verder wil Biden nog niets kwijt over de onderhandelingen. ""Er is nog genoeg tijd om over de gijzelaars te praten. Niet nu. Ik ga er niets meer over zeggen.""

17:00

Amerikaanse bronnen: deal gijzelaars binnen handbereik

Er ligt een voorlopig akkoord over de vrijlating van gijzelaars door Hamas, maar nog niets is definitief totdat de partijen het eens zijn over de inhoud van die deal. Dat melden Amerikaanse media op basis van bronnen die weten wat er is besproken.

Onder meer persbureau Reuters meldt dat de Amerikanen denken dat een akkoord waarmee 50 vrouwen en kinderen worden vrijgelaten binnen handbereik is. In ruil voor de vrijlating van die gegijzelde Israëliërs, is Israël volgens de Amerikanen bereid tot de vrijlating van 150 Palestijnse gevangenen en een gevechtspauze van vier of vijf dagen.

Het Amerikaanse gerucht over een mogelijk akkoord tussen Israël en Hamas komt kort nadat het Israëlische kabinet heeft aangekondigd bijeen te komen om te praten over ""ontwikkelingen aangaande de vrijlating van de gijzelaars"". Premier Netanyahu, die rond deze tijd al overlegt met zijn oorlogskabinet, zei eerder al dat hij hoopt op goed nieuws op korte termijn. Ook Hamas-leider Haniyeh zei eerder vandaag dat zijn groep en de Israëlische regering bijna overeenstemming hebben bereikt over een tijdelijk bestand.

16:13

Europese Commissie na onderzoek: geen EU-geld naar Hamas

De Europese Commissie zegt dat er geen bewijs is gevonden van Europees ontwikkelingsgeld dat naar Hamas gaat. Dat heeft de Commissie bekendgemaakt na onderzoek naar de Europese geldstromen richting de Palestijnse gebieden.

De EU en de individuele lidstaten zijn samen de grootste donor aan Palestijnse organisaties. Naar aanleiding van de aanslagen van Hamas op 7 oktober kondigde de Commissie aan dat die geldstromen tegen het licht werden gehouden, omdat Brussel Hamas niet wil financieren.

Inmiddels meldt de Commissie dus er geen aanwijzingen zijn dat EU-geld direct of indirect bij Hamas terecht is gekomen. ""Dit onderzoek bevestigt dat de waarborgen die we hiervoor hebben effectief zijn. Er wordt nu gekeken naar de wijze waarop we in de toekomst de Palestijnen ondersteunen, ook met het oog op de veranderende situatie"", zegt voorzitter Ursula von der Leyen van de Europese Commissie.

15:39

Gewonden uit Indonesië-ziekenhuis Gaza geëvacueerd na beschietingen

Het Indonesië-ziekenhuis ligt in het noorden van de Gazastrook en was overvol. Veel patiënten zijn sinds de beschietingen van gisteravond overgeplaatst naar het Nasser-ziekenhuis in Khan Younis, in het zuiden.

15:28

Israëlisch kabinet vanavond bijeen: 'Ontwikkelingen aangaande gijzelaars'

Het Israëlische kabinet komt vanavond om 20.00 uur lokale tijd (19.00 uur Nederlandse tijd) bijeen ""met het oog op de ontwikkelingen aangaande de vrijlating van de gijzelaars"", schrijft het kantoor van premier Netanyahu. Over welke ontwikkelingen het precies gaat, is niet bekend, maar mogelijk is er een deal met Hamas ophanden.

Details zijn nog niet bekend, maar eerder kwamen al berichten naar buiten over de vrijlating van enkele tientallen vrouwen en kinderen door zowel Israël als Hamas. Ook zou er gesproken worden over een tijdelijk bestand en noodhulp aan Gaza.

Netanyahu heeft alleen nog gezegd dat er ontwikkelingen zijn in de gesprekken over de gijzelaars, maar veel meer heeft hij niet bekendgemaakt. ""We zetten stappen. Ik denk niet dat het nuttig is om hierover veel te zeggen, ook niet op dit moment, maar ik hoop dat er snel goed nieuws komt"", zei hij volgens een uitgeschreven verklaring van zijn kantoor.

Premier Netanyahu gaf toelichting bij een bijeenkomst met reservisten:

11:42

Houthi's geven beelden vrij van kaping schip in Rode Zee

Jemenitische Houthi-rebellen hebben beelden vrijgegeven van de kaping door hen gisteren van een vrachtschip in de Rode Zee. Volgens de Houthi's heeft dit schip een Israëlische eigenaar. Israël zegt dat het een Brits schip is dat door een Japanse rederij wordt gebruikt. Er zouden geen Israëliërs aan boord zijn geweest.

De bemanning bestaat uit 25 opvarenden uit Bulgarije, de Filipijnen, Roemenië, Oekraïne en Mexico. Zij zijn met hun schip naar Jemen gebracht. Het is niet bekend hoe het met hen gaat. De Houthi's kondigden aan dat het niet bij dit schip zal blijven, zolang de oorlog in Gaza doorgaat.

Israël zegt dat Iran erachter zit. Dat land steunt de Houthi-rebellen, evenals Hezbollah in Libanon en Hamas in Gaza.

De Houthi-rebellen landden met een helikopter op het dek: 

11:15

Twee journalisten en burger omgekomen in grensgebied met Libanon

Bij beschietingen aan de grens met Israël zijn volgens het Libanese persbureau NNA twee journalisten en een burger omgekomen. Ze hadden alle drie de Libanese nationaliteit. Volgens de Arabische nieuwszender Al Mayadeen gaat het om een hun correspondent Farah Omar en cameraman Rabih Al-Me'mari.

Een Israëlisch gevechtsvliegtuig zou twee raketten hebben afgevuurd op de plek waar ze waren. ""Farah en Rabih hadden om 10.00 uur net hun live-bijdrage beëindigd"", schrijft Al Mayadeen.

Het Israëlische leger maakt ook meldingen van gevechten daar. Daarbij zouden in Zuid-Libanon drie anti-tank-eenheden van Hezbollah zijn uitgeschakeld en ook bases van deze groep. Het zou het antwoord zijn geweest op mortierbeschietingen door Hezbollah van een Israëlische legerpost.

10:03

Politie Beieren treedt op tegen uitingen antisemitisme

De politie in de Duitse deelstaat Beieren heeft de woningen van 17 mensen doorzocht. Ze worden verdacht van het verspreiden op sociale media van Jodenhaat, van symbolen van verboden of terroristische organisaties en het goedkeuren van misdrijven. De politie heeft telefoons en computers in beslag genomen. 

De meeste berichten dateren van na de terreuraanval van Hamas op Israël op 7 oktober. 

09:10

Leger Israël dringt vluchtelingenkamp Jabalia binnen

De gevechten in het noorden van Gaza hebben zich volgens persbureau Reuters verplaatst van Gaza-Stad naar het vluchtelingenkamp Jabalia, even ten noorden daarvan. Dat is een dichtbebouwd gebied, bewoond door Palestijnen die bij het ontstaan van Israël naar Gaza zijn gevlucht. Israël zegt dat Hamas zich daar heeft hergroepeerd, nu het grotendeels uit Gaza-Stad verdreven zou zijn.

Jabalia is de afgelopen weken zwaar gebombardeerd. Op beelden op sociale media zijn Israëlische militairen te zien die tussen verwoeste huizen lopen. Uit de omgeving van het Indonesië-ziekenhuis, vlak bij Jabalia, worden zware gevechten gemeld. Volgens de Palestijnse autoriteiten zijn daar bij een Israëlische bombardement twaalf mensen omgekomen. Israël ontkent dat het ziekenhuis een doelwit was.

09:02

Correspondent Nasrah Habiballah over de onderhandelingen

""Er lijkt nog onderhandeld te worden, maar volgens eerdere berichten lijkt het in ieder geval te gaan om 70 gijzelaars die vrijgelaten zouden worden, alleen vrouwen en kinderen.

Er zou dan een gevechtspauze van drie tot vijf dagen tegenover staan en Israël zou dan meer humanitaire hulp toelaten tot Gaza.

Wat verder nog op tafel ligt is de vrijlating van Palestijnse vrouwen en kinderen die vastgehouden worden in Israëlische gevangenissen. Maar het is dus nog afwachten waar de partijen precies mee akkoord willen gaan.""

08:33

Guterres: overgangsfase Gaza met rol voor VS en Arabische staten

VN-secretaris-generaal Guterres vindt het geen goed idee om Gaza na het einde van de oorlog onder bescherming van de VN te plaatsen. Hij pleit voor een overgangsfase waarin onder andere de VS en Arabische staten een rol moeten krijgen.

""Dat moet een versterkt Palestijns zelfbestuur in staat stellen de verantwoordelijkheid over de Gazastrook over te nemen en vanuit die basis vastbesloten en onomkeerbaar naar een tweestatenoplossing toe te werken"", aldus Guterres.

In zijn visie staat in die overgangsfase de VS garant voor de veiligheid van Israël, de Arabische landen dienen de belangen van de Palestijnen.

06:18

'Akkoord gaat over ruil vrouwen en kinderen en noodhulp'

Een woordvoerder van Hamas zegt dat de besprekingen over een tijdelijk bestand gekoppeld zijn aan noodhulp voor Gaza en de vrijlating van vrouwen en kinderen door beide partijen. ""Het te verwachten akkoord gaat ook over de vrijlating van Israëlische vrouwen en kinderen die gegijzeld zijn in ruil voor Palestijnse kinderen en vrouwen die in Israël gevangen worden gehouden"", zei hij tegen nieuwszender Al Jazeera.

Eerder vannacht zei Hamas-leider Haniyeh dat een akkoord over een wapenstilstand dichtbij is. Hij heeft zijn voorstel neergelegd bij de Qatarese tussenpersonen, die de onderhandelingen over een mogelijke wapenstilstand faciliteren. Het is onduidelijk wat Israël van dat voorstel vindt.

De woordvoerder van Hamas zei dat Qatar de details van de overeenkomst vandaag bekend zal maken. Een tijdstip is niet genoemd.

04:47

Palestijns persbureau: 17 doden bij bombardement op Gaza

Volgens het Palestijnse persbureau WAFA zijn in de nacht van maandag op dinsdag zeventien mensen om het leven gekomen bij een Israëlisch bombardement op de Gazastrook. Het gaat om Palestijnen die in vluchtelingenkamp Nuseirat wonen, meldt het persbureau dinsdagochtend. Het bombardement zou rond middernacht (lokale tijd) hebben plaatsgevonden.

Al Jazeera meldt ook nachtelijke Israëlische aanvallen op een huis in Rafah, in het zuiden van de Gazastrook, en in Jabalia, in het noorden. Ook daarbij zouden slachtoffers zijn gevallen. Het Israëlische leger heeft niet gereageerd.

04:26

Hamas-leider Haniyeh: 'dicht bij akkoord over wapenstilstand'

Hamas is dicht bij een akkoord met Israël over een wapenstilstand, zo meldt de leider Ismail Haniyeh in een verklaring aan persbureau Reuters. Volgens Haniyeh heeft Hamas zijn voorstel neergelegd bij de Qatarese tussenpersonen, die de onderhandelingen over een mogelijke wapenstilstand faciliteren. Wat het Hamas-voorstel behelst, is nog niet bekend.

Gisteren zei de Amerikaanse president Biden al dat ""we nu dichter dan ooit"" bij een wapenstilstand tussen Israël en Hamas zijn, waarbij ook een aantal gijzelaars zou worden vrijgelaten. Hamas nam bij de terroristische aanslag op 7 oktober zo'n 240 mensen uit Israël gevangen, en nam die mee naar de Gazastrook. Reuters meldde eerder op gezag van zijn eigen bronnen dat Qatar het voorstel had gedaan om 50 gijzelaars vrij te laten, in ruil voor een gevechtspauze van drie dagen. In die tijd zou er noodhulp Gaza binnengeloodst moeten worden.

02:16

Meerdere doden in leger Israël door 'eigen vuur'

Het Israëlische leger heeft tijdens gevechten in de Gazastrook een aantal incidenten van zogenaamd ""eigen vuur"" gezien, melden Israëlische veiligheidsbronnen aan The Times of Israel. Een aantal van die incidenten had dodelijke gevolgen.

The Times of Israel meldt dat er momenteel duizenden infanterietroepen, tanks en andere troepen in Gaza vechten, opererend in de dichtbevolkte buurten van Gaza-Stad. Het leger zegt de aanhoudende gevechten ""te evalueren, inclusief de gevallen van eigen vuur, en de geleerde lessen snel implementeert"".

Sinds het begin van de grondgevechten op 27 oktober zijn in Gaza 66 soldaten gedood.

02:15

Minister van Buitenlandse Zaken bezoekt Israël en Westoever

Minister van Buitenlandse Zaken Hanke Bruins Slot heeft in Tel Aviv gesproken met haar Israëlische ambtgenoot Eli Cohen, meldt ze op X. ""In ons gesprek benadrukte ik ook het belang en de urgentie van humanitaire gevechtspauzes. Deze gevechtspauzes zijn cruciaal om hulp, zorg en goederen in Gaza te krijgen. Ik heb nadrukkelijk opgeroepen tot terughoudendheid en tot handelen in lijn met internationaal humanitair oorlogsrecht.""

Bruins Slot zei ook dat ze haar ""oprechte medeleven"" betuigd had ""voor de Israëlische slachtoffers van de afschuwelijke terroristische aanslag van Hamas op 7 oktober. Nederland deelt de grote zorg over het lot van de gijzelaars die nog in Gaza zijn. Ik heb aangegeven dat ik het belang van hun onmiddellijke en onvoorwaardelijke vrijlating onderstreep"", zei ze.

Bruins Slot bracht ook een bezoek aan de Palestijnse premier Mohammad Shtayyeh. Ook daar betuigde ze haar medeleven voor de Palestijnse burgerslachtoffers. ""De situatie in Gaza is schrijnend, er is dringend meer hulp nodig."" Ze zei zich hard te maken ""voor gevechtspauzes en veilige en ongehinderde humanitaire toegang in Gaza. Nederland blijft de Palestijnse Gebieden steunen, zowel via humanitaire hulp als ontwikkelingssamenwerking"". Daarbij zei ze dat Nederland blijft ""toewerken naar een tweestatenoplossing, met een levensvatbare Palestijnse staat naast een veilig Israël.""

02:07

'Wapenwerkplaats en tunnelingang gevonden in moskee'

Het leger van Israël meldt dat het een werkplaats van Hamas waar raketten worden gemaakt en een tunnelingang heeft gevonden in een moskee in de wijk Zeitoun in Gaza-stad. ""Ik wil dat u begrijpt: een moskee in het Zeitoun-gebied werd gebruikt als laboratorium voor het maken van wapens"", zei legerwoordvoerder Hagari tijdens een avondpersconferentie.

Emanuel (Mannie) Fabian

@manniefabian

The 36th Division troops also directed several airstrikes in Zeitoun against Hamas operatives, as well as located a rocket-making lab, weapons, explosive devices, a drone, and a tunnel inside a mosque in the neighborhood. (7/7) https://t.co/pEHa09ZAYr

19:00

20 november 2023

""Troepen dringen de moskee binnen, voeren scans uit en zorgen ervoor dat er geen vallen zijn. Ze gaan deze moskee binnen en vinden een tunnelschacht... en een trap', zei hij. Daarop werd een werkplaats voor het maken van raketten aangetroffen, zei Hagari.

""Terroristen maken raketten in een moskee. Ze gebruiken de islam en de symbolen van de islam om terreur te creëren"", zei hij.

Het leger van Israël heeft vaker gezegd dat publieke gebouwen als ziekenhuizen, scholen en moskeeën door de gewapende tak van Hamas worden gebruikt. Eerder zei het hiervoor bewijs te hebben gevonden in het al-Shifa-ziekenhuis in Gaza-Stad.

Meer daarover lees je hier:

01:30

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-20
42792283,De Verkiezingsdag: de riedels en oneliners,NOS.nl,2023-11-20,"Met nog één dag tot de verkiezingen trekken lijsttrekkers alles uit de kast om hun verkiezingsboodschap nog één keer zo scherp en duidelijk mogelijk naar voren te brengen. Vaak in vooraf bedachte zinnetjes en oneliners, die telkens herhaald worden.

Vandaag in de Verkiezingsdag aandacht voor die riedels. Wat werkt, wat niet en wanneer worden ze sleets of een risico in het debat?

Martijn de Greve presenteerde jarenlang Politieke Junkies, ook wel 'de grote ontspinshow' genoemd, en is expert in het ontrafelen van politieke riedeltjes, spins en frames. Hij vertelt wat hem deze campagne is opgevallen.

Oud-campagneman van de PvdA Alex Klusman legt het verhaal van team-Timmermans onder de loep en vertelt hoe je die oneliners en riedels tijdens een campagne ontwikkelt. Dat werk gaat volgens hem tot aan de laatste minuut door.

Reageren? Mail dedag@nos.nl 

Deze aflevering van De Dag kun je hier beluisteren. Bevalt het? Vergeet je dan niet te abonneren.

Onze podcasts:

 De Dag : elke werkdag twintig minuten verdieping bij één onderwerp uit het nieuws.

 Met het Oog op Morgen : elke dag een overzicht van het nieuws, een blik in de ochtendkranten en het betere journalistieke interview.

 Het Beste uit het Oog : iedere zaterdag selecteert de redactie van Met het Oog op Morgen de mooiste gesprekken van de afgelopen week.

 De Stemming van Vullings en Van der Wulp : elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.

 Lang verhaal kort : elke werkdag rond vijven één onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen.",2023-01-01,2023-11-01,2023-11-20
42790236,"Brazilianen hopen op nieuwe F1-coureur, Drugovich wacht geduldig op zijn kans",NOS.nl,2023-11-03,"Joost Smedema

redacteur Formule 1 in São Paulo

Joost Smedema

redacteur Formule 1 in São Paulo

Hij had vervelende reacties verwacht, maar Felipe Drugovich voelt eigenlijk alleen maar steun. Donderdag maakte Aston Martin bekend dat de 23-jarige Braziliaan nog een jaar langer reservecoureur van het Formule 1-team blijft.

Geen vast stoeltje op de grid voor de Formule 2-kampioen van 2022, de berichten daarover op sociale media vallen hem alles mee. ""Het is wel een opluchting. De mensen willen graag een Braziliaanse coureur in de Formule 1. Maar ondanks dat ik reservecoureur blijf, zien ze in mij de toekomst.""

'Formule 1 groter dan ooit in Brazilië'

Na Groot-Brittannië (20) en Duitsland (12) veroverden Brazilianen de meeste wereldtitels (8) in de Formule 1. Bovendien is een van de grootste coureurs uit de geschiedenis van de sport afkomstig uit São Paulo, waar dit weekeinde wordt gereden: Ayrton Senna.

Zijn naam is nooit ver weg, ook niet bijna dertig jaar na het noodlottige ongeluk waarbij de Braziliaan om het leven kwam.

""Senna wordt altijd beschouwd als de aller-allergrootste. Helaas heeft hij niet meer kansen gekregen"", zegt Drugovich over de legendarische drievoudig wereldkampioen.

Emerson Fittipaldi en Nelson Piquet gingen Senna voor als wereldkampioen en na Senna kleurden ook Rubens Barrichello en Felipe Massa de sport. Al voor de vijftigste keer komt de Formule 1 dit jaar naar Brazilië.

Toch heeft er al bijna drie jaar geen Braziliaan meer op de grid gestaan. Pietro Fittipaldi was de laatste aan het einde van 2020. De kleinzoon van Emerson reed twee GP's als vervanger van Romain Grosjean, die in Bahrein aan de dood ontsnapte bij een harde crash.

Ik voel geen vervelende druk, maar zie het als iets positiefs.

De grote successen werden lang geleden gevierd, maar de sport is niet minder populair geworden, zegt Drugovich. ""Formule 1 is misschien wel groter dan ooit, vooral dankzij de Netflix-serie Drive to Survive.""

""Toen ik in de Formule 2 ging rijden, begonnen heel veel vrienden over de Formule 1, terwijl ze het daarvoor niet echt volgden. Ik dacht: wat is er aan de hand? Veel jonge mensen volgen de F1 nu, dat is heel goed voor de sport.""

Alle ogen die op hem gericht zijn, brengen Drugovich niet van de wijs. ""Er is druk, maar geen vervelende druk. Het stoort me niet. Ze willen een Braziliaan op de grid en hopen dat ik dat ben. Ik zie dat als iets positiefs.""

Drugovich is geduldig en blijft trouw aan een team in verval. Aston Martin begon ijzersterk, maar is ingehaald door de concurrentie. Het was geen reden zijn heil ergens anders te zoeken.

""We zitten niet meer op het niveau dat we hadden na de grote sprong aan het begin van het jaar, maar we laten potentieel zien. Ik voel me hier comfortabel, we zijn een hecht team. Op dit moment is Aston Martin voor mij de beste optie.""

'Talenten voelen zich ingeperkt'

Veel alternatieven waren er ook niet, van een transfercarrousel is dit jaar geen sprake. Alleen Williams-coureur Logan Seagreant heeft nog geen contract, de andere negentien zien we - zoals het er nu naar uitziet - volgend jaar terug.

De rijdersmarkt zit op slot. ""Frustrerend"", concludeert Drugovich. ""Veel anderen, die net zo goed of minder snel zijn dan ik, hebben in het verleden wel een kans gekregen. Ik snap dat talenten zich ingeperkt voelen, in het verleden waren er meer wisselingen.""

Teams zijn verplicht jonge coureurs minimaal een keer per jaar een vrije training te laten rijden. Drugovich kreeg de mogelijkheid eind vorig jaar in Abu Dhabi, reed eerder dit jaar in Italië en zal in de Emiraten opnieuw aan een vrije training deelnemen.

""Als we al een kans krijgen, is die kans van korte duur. Je moet het doen met een eerste vrije training, dat is moeilijk.""

Wie is de populairste in Brazilië?

Op de vraag wie van de huidige generatie F1-coureurs het populairst is in Brazilië, moet Felipe Drugovich even nadenken. ""Ik denk Lewis Hamilton, vorig jaar is hij ereburger van Brazilië geworden. Hij heeft zeker veel fans hier.""

Max Verstappen is door zijn derde wereldtitel op gelijke hoogte gekomen met Senna. ""Niemand moet twijfelen aan wat Max presteert. Hij is ook echt van een ander niveau, heel indrukwekkend.""

""Maar ik weet niet of je ze naast elkaar kunt zetten, die vergelijkingen worden in Brazilië niet echt gemaakt. Volgens mij moet je dat ook niet proberen.""",2023-01-01,2023-11-01,2023-10-30
42790238,"Ten Hag lijkt de tijd te krijgen bij United, dat wacht op nieuwe eigenaar ",NOS.nl,2023-11-03,"Het is een understatement om te stellen dat het dit seizoen niet erg wil vlotten bij Manchester United. Maar volgens Simon Stone, namens de BBC volger van de Engelse voetbalgrootmacht, hoeft manager Erik ten Hag nog niet te vrezen voor zijn hachje.

""Ik heb het gevoel dat de club hem tijd wil geven. Maar voor elke manager geldt: resultaten helpen.""

En juist die spreken op dit moment flink in het nadeel van de Nederlandse coach. Ten Hag is in de Premier League de aansluiting met de top al na tien speelronden kwijt, heeft in de Champions League na een start met twee nederlagen halverwege de poulefase pas drie punten en verloor woensdagavond in de vierde ronde van de League Cup met 3-0 van Newcastle United. Op eigen veld nog wel.

""You'll be sacked in the morning"", zong de Newcastle United-aanhang na het jongste debacle. Maar dat is niet gebeurd. En dat verbaast Stone dus ook niet. ""Manchester United zal terughoudend zijn om hem eruit te gooien"", denkt hij. ""Vanwege de perikelen rond een nieuwe eigenaar. Het zou gek voelen om nu met een nieuwe manager te komen, terwijl er wellicht een nieuwe eigenaar komt.""

Plan

Stone verwijst daarmee naar de onrust die rond de club hangt, omdat de Amerikaanse familie Glazer (een deel van) de club wil verkopen. Sir Jim Ratcliffe lijkt in de race, maar van een deal is het nog altijd niet gekomen.

Maar daarnaast: de spreekkoren van woensdagavond ten spijt, heerst er toch ook wel het gevoel dat Ten Hag helemaal niet zo slecht bezig was. ""Hij won vorig seizoen de League Cup, kreeg United terug in de Champions League en haalde de FA Cup-finale. Dat was misschien wel beter dan verwacht. Iedereen hoopte dat die lijn zou worden doorgetrokken, maar dat is niet gebeurd.""

Sky Sports Premier League

@SkySportsPL

""We need Daniel Radcliffe, not Jim Ratcliffe!"" 🤣⚡

Gary Neville believes Manchester United need something out of this world to turn things around at the club. 🪄 https://t.co/kh6aHVHXBk

8:13

30 oktober 2023

Een reeks blessures is daar mede debet aan. Stone: ""Het wegvallen van Lisandro Martínez en Luke Shaw is ten koste gegaan van de linkerkant van de verdediging en daar stond het juist zo goed. En vervolgens deed doelman André Onana het ook niet zoals gewenst. Eerlijk gezegd denk ik dat Ten Hag wel een plan heeft, maar het nu niet kan uitvoeren.""

Ommekeer

Raimond van der Gouw, die van 1996 tot 2002 bij Manchester United speelde en onder de legendarische manager Sir Alex Ferguson tot zestig wedstrijden kwam, denkt ook dat Ten Hag gewoon tijd nodig heeft. ""Kijk naar Mikel Arteta bij Arsenal. Die had het ook even moeilijk. En Jürgen Klopp heeft het lastig gehad bij Liverpool. Waarom verdient Ten Hag dan geen tijd?""

""Ferguson zette iets bijzonders neer, omdat hij de tijd kreeg. Ik geloof zeker in een ommekeer onder Ten Hag. Maar geef hem de tijd, geef managers de tijd.""

Hoe dan ook, het mooie Ajax-voetbal - uiteraard dat van de succesjaren onder leiding van Ten Hag - hoeft men op Old Trafford niet te verwachten, heeft de Tukker al laten weten. Best een vreemde uitspraak, vindt Stone, want de club heeft de trainer juist naar Engeland gehaald om wat hij met Ajax presteerde.

""Maar misschien is hij tot de conclusie gekomen dat het bij United niet kan met de spelers die hij tot zijn beschikking heeft. Omdat ze geblesseerd zijn of omdat hij niet de juiste spelers heeft kunnen halen. Hij wilde bijvoorbeeld Frenkie de Jong graag hebben, maar kreeg hem niet. Hij kreeg Casemiro, een heel ander type.""

Duidelijkheid

De League Cup-nederlaag volgde op de misschien nog wel pijnlijkere 0-3 competitienederlaag tegen stadgenoot Manchester City. United heeft nu voor het eerst sinds het seizoen 1930/1931 vijf van z'n eerste tien thuisduels verloren. Slechte resultaten die onvermijdelijk leiden tot negativiteit en uiteraard een karrevracht aan kritiek van met name oud-spelers van de club, Roy Keane voorop.

Het is bijna de normale gang van zaken geworden. Voor Ten Hag overkwam Ole Gunnar Solskjaer, Ralf Rangnick, José Mourinho, Louis van Gaal en David Moyes hetzelfde. En zelfs Ferguson heeft het moeten ontgelden.

Stone: ""Ik denk dat Ten Hag gewoon zijn beste team moet gaan kiezen en daaraan vast moet houden. Iedereen, van de top tot naar onder, is gebaat bij duidelijkheid.""

Dat laatste kan Van der Gouw alleen maar beamen. ""Ja, één ding is zeker: als het boven onrustig is, druppelt dat altijd naar beneden. Kijk maar naar Ajax. Bij United is dat helaas ook aan de hand. En al veel te lang.""",2023-01-01,2023-11-01,2023-10-30
42792305,Yesilgöz: niet in kabinet met premier Wilders • Internationale aandacht voor verkiezingen ,NOS.nl,2023-11-21,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

11:49

Yesilgöz wil niet met PVV regeren als Wilders premier wordt 

VVD-lijsttrekker Yesilgöz wil niet met de PVV regeren als Geert Wilders premier wordt. Dat zei ze in het radioprogramma Sven op 1. ""Ik vind dat dit land een leider verdient die er is voor iedereen is. Dus nee, dat ga ik niet doen.""

Ze sluit niet elke samenwerking met de PVV uit. ""Want uiteindelijk zijn we een coalitieland en moeten we met elkaar kijken: wat heeft de kiezer gezegd en welke compromissen kun je sluiten?""

Maar ze ziet Wilders niet als leider van dit land. ""Dat zie ik niet gebeuren. Hij heeft niet de leiderschapscapaciteiten die ik het land gun."" Ze ziet bijvoorbeeld niet voor zich dat de PVV-leider Nederland goed kan vertegenwoordigen op het internationale toneel.

NPO Radio 1

@NPORadio1

De VVD neemt niet deel aan een kabinet als @geertwilderspvv premier wordt. Dat zegt lijsttrekker @DilanYesilgoz. ‘Dat ga ik niet doen. Premier Wilders zou voor dit land niet goed zijn. Dit land heeft een leider nodig die kan verbinden.’ 

📻 https://t.co/zJLlctP2k0 #WNL https://t.co/1ozBCpPsUd

11:47

21 november 2023

11:48

Veel kiezers met migratieachtergrond voelen zich niet genoeg vertegenwoordigd

Veel Nederlanders met een migratieachtergrond vinden dat hun belangen niet goed zijn vertegenwoordigd in de Tweede Kamer. Volgens een onderzoeker is dat gevoel sterker als de betrokkenen discriminatie ervaren. Daar staat tegenover dat er ook veel Nederlanders zonder migratieachtergrond zijn die juist vinden dat de belangen van mensen mét zo'n achtergrond te véél worden behartigd.

10:36

Flyeren op de dag voor de verkiezingen

Morgen zijn de verkiezingen, en dus halen de partijen nog even alles uit de kast om de vele zwevende kiezers voor zich te winnen. Onder meer bij station Rotterdam Centraal, waar GroenLinks-PvdA en Denk aanwezig waren:

10:31

Volop internationale aandacht voor Nederlandse verkiezingen

Ook internationaal is er veel aandacht voor de verkiezingen in Nederland. Zo heeft de Britse kwaliteitskrant The Guardian sinds vanochtend een liveblog op zijn website, met daarin onder meer aandacht voor de peilingen en de tv-debatten. De Vlaamse omroep VRT heeft op zijn site het bovenste deel van zijn voorpagina ingeruimd voor de verkiezingen, onder meer met een artikel over de kanshebbers voor het premierschap.

De Europese nieuwssite Politico heeft een artikel geschreven met daarin 'een handleiding' over de Nederlandse verkiezingen: wie zijn de kanshebbers, op wie moet je letten en hoe gaat het ná de verkiezingen verder? De internationale lezer wordt op zijn wenken bediend.

De Franse krant Libération heeft voor zijn lezers een profiel geschreven over NSC-leider Omtzigt. Ook de Zwitserse krant Berner Zeitung besteedt via Omtzigt aandacht aan de Nederlandse verkiezingen. ""De rebel afkomstig uit het midden"", schrijft de krant . En ook een andere Zwitserse krant, de Neue Zürcher Zeitung , heeft de Nederlandse verkiezingen in het vizier en schrijft over het Nederlandse belastingklimaat.

In Spanje onder meer aandacht voor de verkiezingen van de krant El País . Daar aandacht voor de vierstrijd die gaande is om de macht, en ook voor de miljoenen mensen die nog niet weten wat ze moeten stemmen. De Finse omroep YLE focust op het migratiedebat in Nederland en het woningtekort in Nederland. Een Finse die in Amsterdam studeert zegt dat Nederlandse studenten ""niet altijd positief kijken"" naar internationale studenten.

09:54

Een workshop stemmen voor mensen met een verstandelijke beperking

Om de ruim 1 miljoen mensen met een licht verstandelijke beperking zo goed mogelijk voor te bereiden op de komende verkiezingen, bestaat het project ''Stem jij ook?''. Deelnemers van een dagbestedingsproject in Barneveld volgden deze workshop.

09:40

Onduidelijk hoe het met Baudet gaat na aanval, verdachte minderjarig

Forum voor Democratie heeft nog geen update gegeven over hoe het gaat met lijsttrekker Thierry Baudet, na de aanval met een bierfles gisteravond. De politicus was in een Gronings café voor een verkiezingsbijeenkomst, samen met andere (kandidaat-)Kamerleden van zijn partij.

Op beelden is te zien dat een jongen uithaalt naar Baudet. Er is een verdachte aangehouden, die volgens bronnen minderjarig is.

09:15

Timmermans tegen andere linkse partijen: ik laat jullie niet in de steek 

GroenLinks-PvdA-lijsttrekker Frans Timmermans denkt dat zijn partij ""een goeie kans maakt om als grootste uit deze verkiezingen te komen"". Hij ziet een eindsprint in de peilingen. En wil die nog even aanzetten, als tegenwicht tegen de opmars waaraan de PVV van Geert Wilders bezig lijkt te zijn. ""Ik denk dat heel veel mensen er toch niet aan moeten denken dat hij aan de knoppen gaat zitten"", zei hij bij RTL Nieuws .

Timmermans wil zorgen dat andere partijen niet om GroenLinks-PvdA heen kunnen, ""want ik heb gemerkt in de campagne: als ze de kans krijgen zoeken ze elkaar op op rechts"". Hij kan zich goed voorstellen dat andere linkse partijen vrezen dat een strategische stem op 'Timmermans' ten koste van hen gaat. ""Maar ik zeg dan tegen hen: ik laat jullie niet in de steek. Als wij de grootste worden, dan zorg ik dat ik jullie heel dicht bij me houd. Maar als wij niet de grootste worden, hebben jullie hetzelfde probleem als ik, namelijk dat rechts gaat regeren.""

09:16

Bontenbal rekent op goede toekomst voor CDA

CDA-leider Bontenbal vindt dat het er in de campagne wel erg hard aan toe gaat. ""Ik vind het vrij hard worden en ik zie mensen elkaar best hard aanpakken"", zei Bontenbal in het laatste lijsttrekkersgesprek van het NOS Radio 1 Journaal van deze campagne. ""Het is links tegen rechts. Ik zie PvdA'ers hard inhakken op Yesilgöz en andersom, maar over een paar dagen zit je met elkaar in de Kamer en moet je met elkaar praten. Maak niet te veel kapot.""

Bontenbal noemde in het gesprek ook de peilingen in dit debat te dominant. De afgelopen dagen zijn er in die peilingen volop verschuivingen te zijn.

Het CDA staat in de Peilingwijzer op 3-5 zetels. Als dat uit zou komen, zou dat voor het CDA de laagste score in de geschiedenis van de partij zijn. In het verleden zijn er volgens de partijleider dingen niet goed gedaan. In het CDA-programma staat dat het marktdenken is doorgeschoten. ""Je moet heel precies kijken waar marktwerking wel en niet geschikt is"", zegt Bontenbal. ""Dat punt hebben we de afgelopen decennia niet goed genoeg gedaan."" Hij noemt als voorbeeld de 'schuldenindustrie': bedrijven die verdienen aan de schulden van mensen. ""Laat gemeentes de schulden overnemen, en maak er publieke organisaties van.""

Bontenbal is optimistisch over de toekomst van zijn partij, ondanks de te verwachten uitslag. ""Ik zie een hele mooie partij en ik denk niet dat we het licht uit doen. Ons gedachtengoed is springlevend. We namen het niet altijd even serieus"", erkent hij. ""Maar het gedachtengoed van gemeenschapszin, van marktdenken dat niet overal moet zitten, dat dingen niet direct winst op hoeven te leveren. Daar sta ik voor."" De partijleider ziet naar eigen zeggen ""een sterk verjongd"" CDA. ""Voor die hele grote groep kom ik mijn bed uit. Ik weiger te geloven dat het CDA klaar is.""

08:49

Kijk terug: jullie vragen aan CDA-leider Bontenbal

CDA-leider Henri Bontenbal was vandaag te gast bij de NOS en gaf antwoord op vragen kijkers. Bekijk het gesprek terug via YouTube of onderstaande video:

08:08

Podcast De Campagne Stemming: het verhaal van de campagne is herschreven 

In de dagelijkse podcast De Campagnestemming ergeren Xander van der Wulp (NOS) en Joost Vullings (EenVandaag) zich aan alle stemadviezen die gasten in talkshows geven. Verder blikken ze uitgebreid terug op het debat bij EenVandaag gisteren. Ze zagen dat de lijsttrekkers Jetten (D66) en Timmermans (GroenLinks-PvdA) vol de aanval openden op de VVD en dat het verhaal van Omtzigt (NSC) een beetje naar de achtergrond wordt gedrongen ""nu het toch een beetje links-rechts wordt"". ""Het verhaal van de campagne is een beetje herschreven"" door de dynamiek van het afgelopen weekend, concluderen ze.

07:00

Henri Bontenbal te gast bij NOS, waar staan hij en zijn partij voor? 

Het CDA ontstond in 1980 uit drie christelijke partijen: de Anti-Revolutionaire Partij (ARP), de Nederlands-hervormde Christelijk-Historische Unie (CHU) en de Katholieke Volkspartij (KVP). Dertien jaar lang hadden ze over een fusie gesproken, die uitmondde in het Christen-Democratisch Appèl (CDA). De middenpartij regeerde sindsdien bijna altijd.

Van oudsher zijn het platteland en normen en waarden belangrijk voor het CDA. Interne discussies over het versoberen van sociale zekerheid of migratie verdeelden de partij soms, maar echte ophef ontstond in 2010 bij de gedoogconstructie met de PVV. Sommige leden vonden dat de eigen waarden te grabbel werden gegooid.

Recenter waren veel aanhangers teleurgesteld over de omgang met boeren in de stikstofdiscussie, waarna velen hun weg naar BBB en nu ook naar NSC (beide geleid door een ex-CDA'er) vonden. Het CDA zegt zich nu af te keren van het neoliberalisme. Normen, waarden en naar elkaar om kijken, staan weer hoog in het vaandel.

De 40-jarige natuurkundige Henri Bontenbal, geboren in Rotterdam, is nog niet zo lang Kamerlid: sinds 2021. Hij maakte zich de afgelopen jaren hard voor kernenergie en duurzaamheid. Bontenbal komt uit een gezin met acht kinderen en spreekt in interviews over zijn eigen ""vechtersmentaliteit"". Dat komt van pas: hij mag het CDA gaan leiden in roerige tijden. Verschillende nederlagen, het vertrek van Omtzigt en recent Mona Keijzer, en slechte peilingen.

Bontenbal zegt niet bij de pakken neer te zitten. Hij wil met ""met fris gemoed aan de slag"", maar het CDA grijpt tegelijkertijd terug op oude thema's als normen en waarden en omkijken naar elkaar. Kiezers en leden die dat bij het CDA misten stapten, de afgelopen tijd over naar de BBB en NSC, partijen die zich ook profileren op christendemocratische waarden. ""Ik zou dan altijd zeggen, kies dan voor het origineel"" zei Bontenbal daarover.

06:50

Podcast De Stemming met Vullings en Van der Wulp

In de dagelijkse podcast De Campagne Stemming blikken Xander van der Wulp (NOS) en Joost Vullings terug op het EenVandaag-debat en kijken ze vooruit naar de laatste campagnedag.

06:45

Stembureaus binnen 24 uur open, laatste campagnedag met onder meer NOS slotdebat

Over minder dan 24 uur gaan de stembureaus open, het is vandaag de laatste campagne dag. Met vier partijen die lijken te strijden om de grootste te worden maar ook nog heel veel kiezers die hun stem niet hebben bepaald gaat de politieke campagne vandaag een laatste spannende dag in.

Sinds de PVV in de peilingen is gestegen is lijkt de strijd tussen drie partijen er één tussen vier geworden: VVD. NSC, PVV en GroenLinks-PvdA. De kopgroep van partijen lijkt in de peilingen steeds groter te worden, maar de kiezers zijn ondertussen nog volop in beweging. In de strijd om de gunst van de kiezer vallen partijen elkaar de laatste dagen over en weer steeds harder aan en waarschuwen voor een te links, dan wel een te rechts kabinet.

Morgen gaan dus vanaf half acht gaan de stembureaus open, kiezers kunnen tot 21.00 uur 's avonds hun stem uitbrengen. Maar maar voor het zover is zendt de NOS het slotdebat vanavond uit.

In negen debatten met de kleinere partijen vanaf 19.00 uur en de grotere na het achtuurjournaal gaan de partijen met elkaar in gesprek. De kleinere partijen tussen 19.00 en 19.50 uur over arbeidsmigratie, wonen, en geldzorgen. Dan volgt het journaal, waarna de grotere partijen spreken over spanningen in de samenleving, de portemonnee, klimaat, migratie, landbouw en herstel van vertrouwen.

06:35

Dit gebeurde er gisteren

In het EenVandaag-debat kwamen partijen met felle uithalen over asiel, klimaat- en belastingplannen .

Kijk hier een aantal fragmenten terug uit het EenVandaag-debat:

Forum voor Democratie-leider Thierry Baudet werd opnieuw aangevallen: hij werd in een Gronings café met een bierfles op zijn hoofd geslagen . Volgens FvD raakte ook een beveiliger gewond aan zijn gezicht. De partij besloot om een andere campagne-evenement in Zwolle later op de avond te schrappen.

En er is een nieuwe site die partijprogramma's begrijpelijker maakt. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

06:30

Welkom!

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42790375,Sezer maakt zich zorgen over het conservatisme van Denk,NOS.nl,2023-11-01,Twee jaar geleden vroeg Sezer aan toenmalig Denk-leider Azarkan wat hij deed voor de rechten van homo's. Onder leiding van de nieuwe lijsttrekker Van Baarle lijkt de partij conservatiever te zijn.,2023-01-01,2023-11-01,2023-10-30
42790378,Stephan van Baarle is de eerste niet-islamitische Denk-leider,NOS.nl,2023-11-01,Hij is geen moslim en zat tot 2015 nog bij de PvdA; toch is Stephan van Baarle de lijsttrekker van Denk.,2023-01-01,2023-11-01,2023-10-30
42790412,In de ouderenzorg moeten 'scherpe keuzes' worden gemaakt,NOS.nl,2023-11-04,"De ouderenzorg is met ruim 18 miljard euro per jaar een grote uitgavenpost voor de overheid. De kosten, vergrijzing en personeelstekorten nemen alleen maar toe de komende jaren. Hoe bereiden politieke partijen Nederland daarop voor?

Brancheorganisatie Actiz constateert dat politieke partijen geen scherpe keuzes maken in hun verkiezingsprogramma's. ""Er zijn namelijk te veel mensen die al dan niet terechte verwachtingen van de zorg hebben, die niet meer kunnen worden waargemaakt zoals we dat voorheen gewend waren. Dit vraagt reële politieke oplossingen"", schreef voorzitter Anneke Westerlaken eerder deze week.

Daarmee bedoelt de organisatie dat er minder zorg beschikbaar zal zijn in de toekomst en dat mensen meer zelf zullen moeten doen en bijdragen. Ook van familieleden en de omgeving zal meer gevraagd worden in de toekomst.

Een realistisch verhaal over de vergrijzing ontbreekt

Actiz is niet de enige organisatie die dit probleem urgent vindt, het ene na het andere rapport waarschuwt voor de gevolgen van de vergrijzing. Zo concludeerden ambtenaren van het ministerie van Volksgezondheid in een advies dat niets doen geen optie is.

De uitgaven zijn een probleem, die stijgen in prognoses naar 36 miljard in 2040. Maar net zo urgent: de vraag naar zorg neemt toe terwijl het aanbod niet toeneemt. Zo zal het aantal 80-plussers in 2040 bijna verdubbelen, dus zijn er meer zorgverleners nodig. Maar tegelijkertijd wordt de arbeidsmarkt juist krapper en zijn er in de toekomst steeds minder potentiële mantelzorgers per oudere.

Ondersteuning voor mantelzorgers

De politieke partijen hebben in hun programma's wel degelijk aandacht voor de ouderenzorg. Zo wordt er veel geschreven over mantelzorgers. Bijna alle partijen willen iets doen om mantelzorgers te ondersteunen. ChristenUnie constateert dat iedereen vroeg of laat te maken krijgt met mantelzorg, daarom moet er meer ruimte komen, zegt lijsttrekker Mirjam Bikker.

""Zij moeten makkelijker verlof krijgen. Dat omzien naar elkaar moeten we meer stimuleren, maar hoe fix je dat als het spits is in je leven?"" Medische zorg moet wel bij professionals blijven, stelt ze.

Veel partijen willen ook meer woningen bouwen voor ouderen en de administratiedruk verlichten voor het zorgpersoneel.

'Niet alles kan'

Maar hoe de ouderenzorg in de toekomst verder eruit moet zien, daarin verschillen de partijen van mening. Zo willen linkse partijen als de SP, GroenLinks/PvdA, BIJ1 en PvdD het stelsel omgooien en de marktwerking flink terugdringen. Daardoor kun je bijvoorbeeld de lonen verhogen. Ook D66 wil minder marktwerking.

En samen met de VVD wil D66 onder andere inzetten op meer technologie in de zorg om het toenemende personeelstekort deels op te vangen.

D66-lijsttrekker Rob Jetten erkent dat er scherpe keuzes gemaakt moeten worden. Daarom vindt hij dat er niet meer geld moet naar de zorg ""We moeten inderdaad zelf meer gaan organiseren. Niet alles kan en ouderen moeten langer thuis wonen.""

Ook arbeidsmigratie wordt geopperd als onderdeel van de oplossing, bijvoorbeeld door Volt en BBB.

Sommige partijen, zoals BBB, JA21 en PVV willen de bejaardenhuizen terug, al dan niet in een modern jasje. Op de vraag of dat financieel wel kan, zegt BBB'er Nicki Pouw-Verweij dat zij ervoor kiezen om te investeren. ""We denken dat het ook nodig is en op den duur scheelt het geld.""

Realistisch verhaal

De programma's van politieke partijen staan dus wel vol met verschillende plannen, dat vindt Actiz positief, ""maar een realistisch verhaal over de vergrijzing en hoe we als samenleving de uitdagingen gaan tackelen, ontbreekt.""",2023-01-01,2023-11-01,2023-10-30
42790423,Marijnissen wil 'waakhond ín coalitie' worden • Campagne gaat nauwelijks over zorg ,NOS.nl,2023-11-04,"22:39

Video: Marijnissen en Bontenbal spelen 30 Seconds

20:09

SP wil 'waakhond ín de coalitie' worden, maar niet met de VVD

De discussie gaat over de vraag of de partijen na de verkiezingen in de oppositie willen of willen aanschuiven bij een coalitie. De SP zit sinds haar entree in de Tweede Kamer, in 1994, in de oppositie. Marijnissen zou het liefst zien dat dat eindelijk verandert. ""Wij willen van waakhond in de oppositie waakhond in de coalitie worden."" Dat zal dan geen coalitie met de VVD worden, want die partij sluit ze uit. ""Als de VVD weer in de regering komt, weten we één ding zeker: dan verandert er niets.""

Bontenbal laat het van de uitslag afhangen of zijn CDA weer in een kabinet stapt. ""Er zit een bepaalde charme in de oppositie"", mijmert hij. ""In de oppositie is het makkelijker, want je hoeft nooit een compromis te sluiten en te verdedigen. Tegelijkertijd hebben we ook idealen. We zijn net als voetballers: die willen ook liever niet op de bank zitten.""

Marijnissen is het hartgrondig oneens met de stelling dat het in de oppositie makkelijker is. ""Net alsof je dan voor spek en bonen meedoet."" Ze wijst erop dat het juist de SP als oppositiepartij gelukt is het toeslagenschandaal boven water te krijgen.

19:48

SP wil af van eigen risico in de zorg, Bontenbal: kost wel 6 miljard euro

Marijnissen beklemtoont nog een keer dat het eigen risico in de zorg in haar ogen een boete op ziek zijn is, en dat ze daar vanaf wil. Ook een van de vragenstellers in de studio, die chronisch ziek is, geeft aan dat ze er niet voor gekozen heeft om ziek te zijn. Gezonde mensen betalen geen eigen risico.

Het CDA wil het eigen risico bevriezen op het huidige niveau van minimaal 385 euro per jaar. Maar helemaal afschaffen vindt hij geen goed idee. Dat scheelt zes miljard euro en die moet toch op de een of andere manier opgebracht worden. ""Dan betalen we het toch weer allemaal"", zegt Bontenbal. Marijnissen zegt daarop dat afschaffen ook kosten scheelt, want door het eigen risico zijn mensen zorg gaan mijden. Zonder financiële drempel gaan mensen eerder naar de dokter en blijven ze gezonder, is haar redenering.

19:29

Marijnissen: CDA en wij hebben grotendeels dezelfde kijk op de wereld

Omdat de twee lijsttrekkers het over de aanpak van het woningtekort grotendeels eens zijn, is de vraag of Marijnissen en Bontenbal op veel meer zaken op één lijn zitten. ""We zitten dicht bij elkaar met onze kijk op de wereld. We vinden allebei dat de oplossingen niet van de markt of de staat moeten komen, maar uit de samenleving"", erkent Marijnissen. Toch heeft ze ook kritiek op het CDA, omdat die partij zo vaak met de VVD in een kabinet is gestapt. Ze hoopt dat het CDA onder Bontenbal eindelijk echt afstand neemt van het neoliberalisme. ""Dan hoop ik voor de SP dat jullie ook eens een keer kiezen voor regeringsdeelname"", antwoordt Bontenbal.

19:09

CDA en SP willen meer regie van het Rijk om wooncrisis te lijf te gaan

Het eerste onderwerp bij NOS op 3 is de wooncrisis. Er moeten de komende jaren 400.000 woningen bijgebouwd worden, want velen zijn op zoek naar een huis. Zowel Marijnissen en Bontenbal willen dat de Rijksoverheid meer macht krijgt om plekken aan te wijzen waar nieuwbouw gepleegd kan worden. Volgens Bontenbal zijn het vaak de provincies en de gemeenten die dwars liggen als zijn minister, De Jonge, met plannen komt.

Ook Marijnissen wil meer regie van het Rijk. Omdat huizen gebouwd worden door grote projectontwikkelaars is wonen een verdienmodel geworden, vindt ze. De overheid moet weer zelf huizen gaan bouwen, maar dat gaat niet van vandaag op morgen. De snelste methode om meer woningen beschikbaar te krijgen is volgens de SP het aanpakken van de leegstand. Op dit moment staan er 60.000 woningen leeg in Nederland, zegt Marijnissen.

18:59

Kijk hier naar NOS op 3 met Lilian Marijnissen (SP) en Henri Bontenbal (CDA)

18:36

Demonstratie in Amsterdam over bestaandszekerheid 

Ruim 1.000 mensen hebben in Amsterdam meegedaan aan de Dag voor Bestaanszekerheid. Met een mars, die ging van de Dam naar het Westerpark, riepen de deelnemers de politiek op meer voor mensen te doen die niet rond kunnen komen.

09:37

Campagne gaat nauwelijks over zorg

Uit een onderzoek van Ipsos in opdracht van de NOS blijkt dat de zorg voor heel veel kiezers het belangrijkste verkiezingsthema is. Toch speelt het in de campagne tot nu toe nauwelijks een rol, terwijl er pijnlijke keuzes gemaakt moeten worden om de zorg ook de komende jaren betaalbaar en voor iedereen toegankelijk te houden.

Het Nederlandse zorgsysteem staat nog steeds internationaal goed aangeschreven, maar de laatste jaren stapelen de problemen zich wel op. Er is een personeelstekort en de wachtlijsten voor verpleeghuizen en de ggz zijn lang. Politici mijden het thema liever.

09:33

Terugkijken: kijk hier het radiodebat van gisteren terug

gisteren, 08:00

Samenvatting van de dag van gisteren

In het NOS Radio 1 Journaal was in de ochtend Stephan van Baarle van Denk te horen, die zei dat er een ""klimaat van demonisering"" tegen hem wordt gecreëerd. Hij vindt dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Op NPO Radio 1 was het eerste grote verkiezingsdebat, waar 16 lijstrekkers aan mee deden. Een opvallend punt was dat VVD-leider Yeşilgöz duidelijk afstand nam van PVV-leider Wilders. Enkele maanden geleden zei Yesilgöz dat ze samenwerking met de PVV niet uitsloot, zoals haar voorganger Rutte wel deed. Maar in het debat was van deze toenadering weinig meer te merken en botsten de twee partijen over het asielbeleid.

Bij NOS op 3 waren Laurens Dassen (Volt), Chris Stoffer (SGP) en Edson Olf (Bij1) om te praten over migratie en klimaat.

In Nieuwsuur was Mirjam Bikker van de ChristenUnie te gast. Duidelijk werd dat het bij die partij de laatste jaren vaak schipperen was tussen eigen principes en de macht.

gisteren, 07:30

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790482,Campagne gaat nauwelijks over zorg • Yesilgöz neemt weer afstand van PVV,NOS.nl,2023-11-04,"09:37

Campagne gaat nauwelijks over zorg

Uit een onderzoek van Ipsos in opdracht van de NOS blijkt dat de zorg voor heel veel kiezers het belangrijkste verkiezingsthema is. Toch speelt het in de campagne tot nu toe nauwelijks een rol, terwijl er pijnlijke keuzes gemaakt moeten worden om de zorg ook de komende jaren betaalbaar en voor iedereen toegankelijk te houden.

Het Nederlandse zorgsysteem staat nog steeds internationaal goed aangeschreven, maar de laatste jaren stapelen de problemen zich wel op. Er is een personeelstekort en de wachtlijsten voor verpleeghuizen en de ggz zijn lang. Politici mijden het thema liever.

09:33

Terugkijken: kijk hier het radiodebat van gisteren terug

gisteren, 08:00

Samenvatting van de dag van gisteren

In het NOS Radio 1 Journaal was in de ochtend Stephan van Baarle van Denk te horen, die zei dat er een ""klimaat van demonisering"" tegen hem wordt gecreëerd. Hij vindt dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Op NPO Radio 1 was het eerste grote verkiezingsdebat, waar 16 lijstrekkers aan mee deden. Een opvallend punt was dat VVD-leider Yeşilgöz duidelijk afstand nam van PVV-leider Wilders. Enkele maanden geleden zei Yesilgöz dat ze samenwerking met de PVV niet uitsloot, zoals haar voorganger Rutte wel deed. Maar in het debat was van deze toenadering weinig meer te merken en botsten de twee partijen over het asielbeleid.

Bij NOS op 3 waren Laurens Dassen (Volt), Chris Stoffer (SGP) en Edson Olf (Bij1) om te praten over migratie en klimaat.

In Nieuwsuur was Mirjam Bikker van de ChristenUnie te gast. Duidelijk werd dat het bij die partij de laatste jaren vaak schipperen was tussen eigen principes en de macht.

gisteren, 07:30

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790490,Van Hooydonck na hartstilstand: 'Mijn terugkeer in peloton is te gevaarlijk',NOS.nl,2023-11-04,"Stefan van der Weijde

Stefan van der Weijde

Hij is blij dat hij er nog is. En dat is niet zomaar een cliché dat Nathan Van Hooydonck bezigt, anderhalve maand na zijn ongeval. De 28-jarige Belg van Jumbo-Visma beseft dat hij bijna dood was.

""Ik heb alle geluk van de wereld gehad.""

Zijn hart stond op dinsdagochtend 12 september opeens stil. Zonder dat hij ooit ook maar één aanwijzing had gekregen dat er iets mis was. Hij was een topsporter, een helper van Wout van Aert en Jonas Vingegaard, won al twee keer de Tour de France met zijn ploeg Jumbo-Visma en hij dacht bovenal kerngezond te zijn.

Totdat hij zijn bewustzijn verloor achter het stuur van zijn auto, met zijn hoogzwangere vrouw naast hem. Ze waren op weg naar de gynaecoloog. Het feit dat het gebeurde vlakbij een politiebureau, heeft zijn leven gered.

Godsgeschenk

Politieagenten hoorden de gierende banden en de klappen die gebruikelijk zijn bij een aanrijding en stormden naar buiten.

""Alle mensen die er moesten zijn om mij in leven te houden, die waren er. De een ging een AED halen, iemand anders deed de hartmassage en nog iemand anders gaf mond-op-mond-beademing. Als een van die drie hulpverleners een dag vrij had genomen die dag, dan had het er zomaar anders uit kunnen zien.""

Hij vertelt het alsof hij het bewust meemaakte, maar de waarheid is dat hij geen enkele herinnering heeft aan die dag. Het laatste dat hij nog weet, is dat hij de maandag ervoor terugkwam van de Ronde van Groot-Brittannië, waarin hij Olav Kooij en Wout van Aert aan zeges had geholpen. En hij weet nog dat hij 's avonds uit eten is gegaan.

Maar de eerstvolgende herinnering daarna is er één waarbij hij zijn vrouw en zijn ouders aan zijn ziekenhuisbed ziet staan.

Zij praatte hem bij. Over het ongeval en ook over wat zij zelf te horen had gekregen voordat hij in de ambulance werd gedragen. ""Ze moest maar nergens meer op hopen.""

Zo ernstig bleek het later in het ziekenhuis gelukkig niet. Van Hooydonck bevond zich enige tijd in een kunstmatige coma, maar ontwaakte nog diezelfde dag. Fysiek houdt hij niets over aan zijn hartstilstand.

Mijn hart is te groot. Hoe dat ontstaan is, is een raadsel.

Eenmaal ontwaakt, had hij de reflex die elke renner heeft na een ongeval of valpartij. ""Kan ik nog fietsen? Ik kon mijn armen bewegen, ik kon mijn benen bewegen. Ik vroeg het aan mijn vader, doorgaans een hele positieve man, en hij zei: dat zullen we wel zien. Toen wist ik al genoeg.""

Het is tegenwoordig de voornaamste angst die leeft in het peloton: dat het leven van het ene op het andere moment zomaar kan veranderen. Door iets ongrijpbaars als het functioneren van een hart.

Van Hooydonck komt ongewild in een steeds langer wordend rijtje met namen als Sonny Colbrelli, Sep Vanmarcke, Heinrich Haussler - renners die recent door hartafwijkingen hun carrière moesten beëindigen. Maar hoe de kwalen ontstaan? De medici weten het niet.

De directe aanleiding voor de hartstilstand van Van Hooydonck is, hoe ironisch ook, een te grote rechterhartkamer. De man die in de volksmond al jarenlang een groot hart heeft door zich weg te cijferen voor zijn kopmannen, heeft er nu letterlijk één.

""Daardoor is er een hartritmestoornis ontstaan. Terwijl ik in december nog gekeurd ben door de ploeg en toen was er niets te zien. Hoe dat kan ontstaan in acht maanden tijd, daar kunnen ze geen antwoord op geven.""

Het is frustrerend. ""Misschien heb ik te hard getraind?"", vraagt Van Hooydonck zich hardop af. ""Ik heb altijd veel van mezelf gevraagd. Maar ik denk niet dat dat de reden is. Het is zo dat er na de covid-stop een andere manier van koersen is. De finales beginnen vroeger, we koersen soms onder loeizware omstandigheden. Veertig graden en wij rijden gewoon door. Dat is niet gezond.""

Als ik val, is het direct gevaarlijk voor renners om mij heen. Op een voetbalveld val je alleen.

Maar Van Hooydonck weet het simpelweg niet. ""Het is het waard om dat goed te onderzoeken. Ik zou het graag willen weten, vooral voor mijn ploegmaten en andere mensen die aan topsport doen. Dat ze weten: dit kan er gebeuren als je dit of dit doet. Het is nu een raadsel.""

Defibrillator

Net als bij andere bekende sporters de laatste jaren, is er bij Van Hooydonck een defibrillator geplaatst. ""Dat is mijn verzekering. Als het ooit nog eens fout gaat, grijpt dat kastje in.""

Maar in tegenstelling tot voetballers als Daley Blind en Christian Eriksen, kan Van Hooydonck er geen topsport mee bedrijven.

""Als er met mij iets gebeurt in een peloton op een hectisch moment en ik val, dan is het direct gevaarlijk voor renners om mij heen. Op een voetbalveld val je alleen. In het wielrennen heb je de omstandigheden niet onder controle. Daar is regelgeving voor.""

Bovendien, zo weet Van Hooydonck, zal hij ook geen proflicentie meer krijgen. ""Met dit kastje gaat een cardioloog mij nooit goedkeuren.""

Specifiek in het geval van een defibrillator hanteert de medische commissie van de UCI het volgende standpunt: ""Het is een gevaarlijke aangelegenheid als een sporter die een hartstilstand heeft gehad en die over een ICD (inwendige defibrillator, red.) beschikt, aan een risicovolle sport als fietsen wil blijven doen. Daarbij is strikte medische begeleiding noodzakelijk en dat laat zich niet rijmen met een professionele sportactiviteit.""

Jan Hoogsteen, als cardioloog betrokken bij Jumbo-Visma, benadrukt dat hij niet ingaat op individuele gevallen, maar hij bevestigt tegen de NOS wel dat hij in het geval van wielrenners een negatief advies uitbrengt om aan topsport te doen op het moment dat ze een ICD ingebracht krijgen.

En de vrouw van Van Hooydonck? Zij hield niets over aan het ongeval en tien dagen later, op de dag dat hij ontslagen werd uit het ziekenhuis, beviel zij van zoontje Alessio.

""Het grote geluk lag een paar uur later in onze armen. Hij kon op geen beter moment komen. Hij heeft ervoor gezorgd dat ik maar heel weinig verdrietig ben geweest. Onbeschrijfelijk wat zo'n klein mannetje met je doet.""

In de laatste aflevering van de nieuwe podcast van NOS Sport wordt ingegaan op hartproblemen bij wielrenners. Beluister de aflevering via de gratis NPO Luister-app, via de website en app van NPO Radio 1 of via alle andere podcastplatforms.",2023-01-01,2023-11-01,2023-10-30
42790515,Bij Twente kennen ze de juiste balans tussen plezier en professionaliteit,NOS.nl,2023-11-05,"""Kijk maar eens achter je."" FC Twente-aanvoerder Robin Pröpper kan zijn lach niet inhouden als hij bezig is met uitleggen hoe plezier een belangrijke rol speelt binnen de selectie. Hij wijst op Ricky van Wolfswinkel, die achter de camera op de trappen van de lege tribune zijn broek omlaag doet en ijlings weer ophijst.

De draaiende camera is net te laat om het opmerkelijke tafereel vast te leggen, maar de bulderende lach is veelzeggend. Van Wolfswinkel loopt maar stoïcijns verder. ""Daar ga je, Ricky!"", roept Pröpper hem nog na.

Vanmiddag treft FC Twente de geplaagde hekkensluiter FC Utrecht. De ploeg uit Enschede oogt als een vriendenteam. De resultaten zijn goed en de spelers hebben zichtbaar plezier, op maar vooral ook buiten het veld.

De aftrap van FC Utrecht-FC Twente is zondag om 12.15 uur. De wedstrijd is te volgen via een liveblog op NOS.nl en de NOS-app en te beluisteren bij Langs de Lijn op NPO Radio 1. Een korte samenvatting is meteen na het laatste fluitsignaal online te zien.

In Studio Sport Eredivisie is om 19.00 uur een uitgebreide samenvatting te zien.

Plezier en prestaties zijn niet los van elkaar te zien, vertelt Pröpper. ""Je bent 24/7 met elkaar bezig en hebt één doel voor ogen. Als het qua karakters in het team ook nog klikt, kun je sneller naar dat doel toewerken"", legt hij uit. ""Als dat samen door één deur kan, is dat heel fijn.""

Met een vierde plek in de eredivisie en een zege op landskampioen Feyenoord (2-1) toont de ploeg dat die dingen dit seizoen inderdaad goed samengaan in Enschede. Hoofdtrainer Joseph Oosting, die Ron Jans deze zomer opvolgde, voegt daaraan toe dat dat ook komt omdat de selectie al lang samen is.

Professionaliteit

""De groep is al een hele tijd bij elkaar. Ze kennen elkaar goed en kunnen goed met elkaar opschieten. Dat zie je terug"", vertelt Oosting. Maar dat mag niet ten koste gaan van professionaliteit, benadrukt hij.

""Uiteindelijk gaat het erom dat er tussen de vier lijnen een team met discipline staat. We zijn professionals, op het voetbalveld moet het niet uitmaken dat je vrienden van elkaar bent."" En hoe zit dat buiten de lijnen? Oosting: ""Humor is belangrijk, ook in het voetballeven.""

Oosting noemt de Scandinavische reis van augustus als voorbeeld, toen FC Twente het in de voorronde van de Conference League opnam tegen Hammarby uit Stockholm. ""We hadden een trainingssessie en moesten iets nieuws doen in het koude water. Uiteindelijk ben ik daar zelf ook in beland.""

In het water belanden

'In het koude water belanden' staat in dit geval voor: erin gegooid worden door Van Wolfswinkel. Op een filmpje is te zien hoe de spits tussen de bootjes door en op zijn slippers op zijn trainer afstapt, om vervolgens samen het Zweedse water in te duiken. Oosting probeert nog even verzet te bieden, maar realiseert zich gauw genoeg dat hij niet droog gaat blijven.

De 51-jarige trainer herkent zijn jongere zelf wel in zulke grapjes. ""Ik zou het als speler misschien ook wel hebben gedaan"", vertelt hij lachend. ""Ik denk dat ik ook wel ondeugend was, ja.""

Een ander voorbeeld is het 'Rad van Ricky', een rad van fortuin met allerlei opdrachten. Het is vernoemd naar Van Wolfswinkel en wordt onder andere ingezet als iemand te laat komt, of wanneer een afspraak niet wordt nagekomen.

Een van de 'straffen' is het aantrekken van een konijnenpak op de training. Of verkleed als Abeltje een rode loper schoonvegen. Van Wolfswinkel blijft keurig in zijn rol als hij, getooid in een rood pak met gouden accenten en dito hoed, teamgenoot Sem Steijn een vriendelijke begroeting brengt.

Maar op het rad staan ook dingen die iets meer maatschappelijke meerwaarde hebben, verzekert Oosting. ""Zoals het schoonmaken van een auto, de regio ingaan of clinics geven aan jeugdspelers.""

Zo toont het Rad van Ricky aan dat de juiste balans tussen plezier en professionaliteit in alle opzichten belangrijk is bij FC Twente.",2023-01-01,2023-11-01,2023-10-30
42790563,Waterkwaliteit Nederlandse sloten en plassen blijft slecht,NOS.nl,2023-11-06,"Slechts 22 procent van de kleine wateren in Nederland heeft een goede waterkwaliteit. Dat zegt Natuur & Milieu na burgeronderzoek naar de kwaliteit van sloten, vennen, kanalen en plassen.

Veel kleine wateren bevatten bijvoorbeeld weinig planten of waterdiertjes, of te veel meststoffen. Ook is het water vaak troebel. In een groot deel van de wateren die wel helder zijn, groeien te weinig planten. Metingen die burgers hebben gedaan, laten al vijf jaar lang zien dat de waterkwaliteit in Nederland ernstig onder druk staat, schrijft de natuurorganisatie.

Hierdoor kan de biodiversiteit in en rondom de Nederlandse kleine wateren in de knel komen. Dat heeft een wisselwerking met de waterkwaliteit: een rijkere diversiteit aan planten en dieren kan namelijk bijdragen aan goede waterkwaliteit.

Uit onderzoek van twee jaar geleden van Natuur & Milieu bleek dat 17 procent van de kleine wateren een goede kwaliteit heeft. Toch wil de organisatie niet spreken van verbetering omdat de marges te klein zijn om conclusies te trekken.

'Gaat verkeerde kant op'

Natuur & Milieu noemt de huidige situatie alarmerend. ""Het gaat echt de verkeerde kant op"", zegt directeur Rob van Tilburg. ""Het is tijd voor actie om te zorgen dat onze vennen, sloten en plassen weer een gezonde plek met schoon water, planten en dieren worden. Dit is ook noodzakelijk om de doelen voor de Kaderrichtlijn Water die in 2027 al voor de deur staan te gaan halen.""

Vanaf 2027 moet Nederland voldoen aan strengere Europese regels voor waterkwaliteit. Mocht de kwaliteit dan niet op het juiste niveau zijn, dan kan de overheid boetes krijgen van de Europese Unie. Ook kunnen vergunningen van grote bedrijven worden aangevochten als zij het water vervuilen met lozingen.

Minister Harbers schreef vorig jaar aan de Tweede Kamer dat Nederland die doelen waarschijnlijk niet gaat halen.",2023-01-01,2023-11-01,2023-11-06
42790587,Kristallnacht in Amsterdam herdacht: 'Mensen hebben niet veel geleerd',NOS.nl,2023-11-09,"""Ik vind het vreselijk dat in 2023 onze scholen en synagogen bewaakt moeten worden. Wie had zoiets gedacht?"" Dat zei overlevende van de Kristallnacht Mirjam Weitzner-Smuk bij de herdenking in Amsterdam van de grootschalige aanval op Joden in nazi-Duitsland, 85 jaar geleden.

Weitzner-Smuk was de eerste spreker vanavond in de Portugese Synagoge. De herdenking begon later dan gepland vanwege de grote toestroom van mensen. Nooit eerder waren er zo veel aanmeldingen, zei de organisatie vooraf.

'Oorlog doet vreselijk pijn'

Weitzner-Smuk vertelde over wat ze heeft meegemaakt en legde een verband met het heden. De oorlog tussen Israël en Hamas ""doet vreselijk pijn in mijn hart"", zei ze in de microfoon.

Op 7 oktober voerde Hamas een terreuraanslag uit waarbij meer dan 1400 mensen werden gedood, de meesten Israëliërs. Ook werden meer dan 240 mensen ontvoerd. In de nasleep van de oorlog tussen Hamas Israël die daarop uitbrak, is het aantal meldingen van antisemitisme fors toegenomen. Joodse scholen hebben hun deuren dichtgehouden uit angst, herdenkingsbijeenkomsten werden afgelast. 

""Ook nu zien we antisemitische bedreigingen en uitingen"", zei demissionair minister van Financiën Kaag bij de herdenking in de synagoge. ""We kunnen dit niet toestaan. We mogen nooit tolereren dat mensen zich onveilig voelen door wie ze zijn"", zei de vicepremier. ""Want er bestaat altijd een risico dat mensen woorden omzetten in daden. Omdat het gif van de taal nog altijd werkt.""

In de nacht van 9 op 10 november 1938 werd een georganiseerde aanval van nationaalsocialisten tegen de Joden in Duitsland uitgevoerd, een pogrom. Honderden Joden werden vermoord, synagogen werden in brand gestoken, en winkels en huizen van Joden werden vernield. Ook Joodse scholen en begraafplaatsen waren het doelwit. Kristallnacht wordt ook wel 'de Nacht van het gebroken glas' genoemd. Het was de opmaat voor de genocide op Joden in concentratiekampen van de nazi's en bij grootschalige executies in door Duitsland bezet gebied. 

""Ik ben niet optimistisch, zei Weitzner-Smuk. ""Ik denk dat mensen niet veel geleerd hebben.""

Ze woonde 85 jaar geleden met haar vader en moeder in Essen. ""M'n vader zei tegen ons: jullie moeten vannacht naar jullie tante gaan."" Dat deden ze en op straat werden moeder en dochter geconfronteerd ""met een vreselijk lawaai. Allemaal mensen die stonden te zingen en te marcheren.""

Marcherende mensen

De dag erop gingen ze terug naar huis. Onderweg zagen ze allemaal vernielde winkels. Een synagoge was verwoest en er lagen verbrande boeken. ""Mijn moeder raapte een paar blaadjes op en kuste die"", vertelde Weitzner-Smuk. ""Thuis stond de deur wagenwijd open. Wat we zagen, valt niet te beschrijven. Er lagen allemaal scherven op de grond. Mijn moeder ging op een stoel zitten. Ze nam me op haar schoot en hield me stevig vast.""

Ook de Israëlische ambassadeur in Nederland, Modi Ephraim, nam het woord in de Amsterdamse synagoge. Hij vertelde over zijn ouders die in Europa vervolgd werden tijdens de oorlog. En dat Joden nu opnieuw te maken krijgen met haat.

""Na de Holocaust hebben we gezegd dit nooit meer. Maar nooit meer is nu.""

Ook in Duitsland is de Kristallnacht herdacht. Bondskanselier Scholz zei in Berlijn dat hij zich diep schaamt voor het opgelaaide antisemitisme:",2023-01-01,2023-11-01,2023-11-06
42790642,Trots overheerst bij Bosz na Oranjeselectie Schouten: 'Binnen vier maanden gelukt',NOS.nl,2023-11-10,"PSV-coach Peter Bosz is trots dat Jerdy Schouten is opgenomen in de definitieve selectie van Oranje voor de resterende EK-kwalificatiewedstrijden. De 26-jarige middenvelder speelde in juni 2022 zijn enige interland en mag dankzij een sterke seizoenstart bij PSV na ruim een jaar afwezigheid terugkeren.

""Een van de redenen waarom hij is teruggekomen naar Nederland, is omdat hij hoopte zo meer in beeld te komen bij het Nederlands elftal"", aldus Bosz op de wekelijkse persconferentie. ""Dat is 'm na vier maanden gelukt.""

Schouten voetbalde de afgelopen jaren bij het Italiaanse Bologna. Dat hij deze zomer met het oog op de nationale selectie koos voor een terugkeer naar de eredivisie, snapt Bosz goed. ""Ik denk dat het logisch is dat een bondscoach meer wedstrijden van de Nederlandse competitie volgt dan van al die individuele spelers die over heel Europa zijn uitgewaaid.""

Het helpt volgens Bosz natuurlijk ook dat PSV, koploper in de eredivisie, vooralsnog een uitstekend seizoen draait. Is hij tevreden? ""Ik ben heel tevreden en nooit tevreden. Heel tevreden over hoe het gaat, maar er is altijd ruimte voor verbetering. Dingen die beter moeten, zal ik altijd blijven benoemen.""

Bosz noemt het moeizaam gewonnen Champions League-duel met Lens (1-0) als voorbeeld. ""Het is een hele intense wedstrijd geworden omdat het van beide kanten maar door bleef gaan."" Zijn ploeg had beter onder de druk uit kunnen voetballen, vindt Bosz.

Ook een ruimere marge dan de nipte 1-0 had daarbij kunnen helpen. PSV creëerde grote kansen, maar het ontbrak soms aan voldoende overzicht. Zo verzuimde Hirving Lozano na een snelle uitbraak de bal af te spelen op Johan Bakayoko, die vrijstaand in een betere scoringspositie stond. Lozano ging voor eigen succes en miste. ""Daar zag hij Johan over het hoofd"", zegt Bosz.

Bakayoko liep toen gefrustreerd weg, maar volgens Bosz was er bij de 20-jarige Belg geen sprake van grote frustratie. ""Hij keek wat verrast, ik vond dat hij niet veel misbaar maakte"", vertelt Bosz. De 59-jarige coach zag daarom geen reden tot ingrijpen. ""Als het teambelang ondersneeuwt, zal ik altijd ingrijpen. Maar dat vond ik hier niet het geval.""

Bosz vindt dispensatieregeling 'onvoorstelbaar'

Bosz sprak op de persconferentie ook over Mauro Júnior en Armando Obispo, die door blessureleed al maanden niet meer bij de wedstrijdselectie van PSV. Wedstrijdminuten zijn volgens Bosz van vitaal belang om weer volledig fit te worden. ""Dat ze niet bij Jong mee mogen doen en dat de KKD-clubs dat kunnen tegenhouden, vind ik onvoorstelbaar"", zei de coach.

Spelers mogen alleen in beloftenteams voetballen als ze 23 jaar of jonger zijn. Mauro Júnior en Obispo zijn beiden 24 jaar en zijn dus te oud. ""Waar moeten wij onze profs laten spelen? Dat kan alleen in vriendschappelijke wedstrijden"", vertelt Bosz.

""Het is, denk ik, in het belang van het Nederlandse voetbal dat die jongens hun minuten maken. Voordat ik naar het buitenland ging, mocht je nog gebruikmaken van dispensatiespelers. Dat is nu helemaal afgeschaft en dat is te gek voor woorden.""",2023-01-01,2023-11-01,2023-11-06
42790663,Wekdienst 10/11: Start proces agent die op tractor schoot • Vredesforum in Parijs,NOS.nl,2023-11-10,"Goedemorgen! Vandaag staat de agent die op een 16-jarige jongen op een trekker schoot voor de rechter en in Parijs begint een vredesforum.

Eerst het weer: Vandaag trekken buien over en lokaal regent het stevig door. Bij droog weer is het vaak bewolkt, maar 's middags schijnt de zon vaker. Met een matige tot vrij krachtige zuidwestenwind wordt het 8 tot 10 graden.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Het Europees Parlement en de 27 EU-lidstaten hebben een akkoord bereikt over de natuurherstelwet van voormalig Eurocommissaris Frans Timmermans. De deal die er nu ligt, is een sterk afgezwakte versie van het oorspronkelijke plan van Timmermans.

Het doel van de wet is om aangetaste natuur in de Europese Unie te herstellen. Ook staan er voorstellen in om de biodiversiteit op landbouwgrond te verbeteren. De wet is hard nodig, stelt de Europese Commissie, die becijferde dat 81 procent van de natuurgebieden in slechte staat is.

De Commissie wil nu dat de lidstaten in 2030 aan de slag zijn met het herstel van 30 procent van de natuur die in slechte staat verkeert. Natura2000-gebieden krijgen hierbij prioriteit. Het percentage gaat daarna stapsgewijs omhoog: in 2050 moeten de landen uiteindelijk met 90 procent van die gebieden bezig zijn.

Ander nieuws uit de nacht:

En dan nog even dit:

Chadir Hani is een Palestijnse activiste voor vreedzaam samenleven tussen Israëliërs en Palestijnen. Ze deed op een Arabischtalig kanaal van de Israëlische televisie een oproep tot vrede, met oog voor het leed aan beide zijden.

Fijne dag!",2023-01-01,2023-11-01,2023-11-06
42790667,Akkoord over zwaarbevochten natuurherstelwet Europese Unie,NOS.nl,2023-11-10,"Ardy Stemerding

correspondent Europese Unie

Ardy Stemerding

correspondent Europese Unie

Het Europees Parlement en de 27 EU-lidstaten hebben een akkoord bereikt over de natuurherstelwet van voormalig Eurocommissaris Frans Timmermans. De deal die er nu ligt, is een sterk afgezwakte versie van het oorspronkelijke plan van Timmermans.

Het doel van de wet is om aangetaste natuur in de Europese Unie te herstellen. Ook staan er voorstellen in om de biodiversiteit op landbouwgrond te verbeteren. De wet is hard nodig, stelt de Europese Commissie, die becijferde dat 81 procent van de natuurgebieden in slechte staat is.

De Europese Commissie wil nu dat de lidstaten in 2030 aan de slag zijn met het herstel van 30 procent van de natuur die in slechte staat verkeert. Natura2000-gebieden krijgen hierbij prioriteit. Het percentage gaat daarna stapsgewijs omhoog: in 2050 moeten de landen uiteindelijk met 90 procent van die gebieden bezig zijn.

Op de rem

Aan het akkoord gingen maanden van stevig debat vooraf. Voor de zomer werden de landen het onderling maar moeizaam eens over wat zij acceptabel vinden. Nederland stemde toen niet in met het voorstel. Een meerderheid kon zich er wel achter scharen, maar het plan moest daar behoorlijk voor worden uitgekleed.

De aanloop in het Europees Parlement verliep nog moeizamer. Het wetsvoorstel leek daar zelfs even helemaal te sneuvelen, maar uiteindelijk was er toch een nipte meerderheid voor de wet. Het Europees Parlement trapte wel nog harder op de rem dan de lidstaten. Toen daarna de onderhandelingen tussen de lidstaten en het parlement begonnen was dus al duidelijk dat de wet veel minder ingrijpend zou worden dan Timmermans beoogde.

Zelden riep een EU-wet zoveel weerstand op als de natuurherstelwet van Timmermans. Dat verzet heeft een duidelijke link met de stikstofcrisis in Nederland. Politici vrezen dat met nieuwe natuurregels hun land op slot zou kunnen gaan, net zoals in Nederland gebeurde als gevolg van de stikstofproblemen. Voor Nederland was dat ook de belangrijkste reden om niet in te stemmen met het plan dat er lag.

De monsterzege van BBB bij de provinciale verkiezingen versterkte dat nog eens. Politieke partijen, de Europese christendemocraten voorop, wilden voorkomen dat ze bij verkiezingen in eigen land net zo hard afgestraft zouden worden als het CDA in Nederland. En dus keerden ze zich, samen met het CDA, af van het plan van Timmermans. Daardoor was het zo moeilijk een akkoord te bereiken en bleef er veel minder van het plan over dan in het origineel van Timmermans.

De wet stelt ook doelen voor biodiversiteit in de landbouw, maar hier worden geen harde percentages aan gekoppeld. In het oorspronkelijke plan moest op 10 procent van de landbouwgrond de biodiversiteit worden verbeterd.

Verder staan in de deal ook afspraken over het planten van bomen (drie miljard stuks voor 2030). Verder moeten in 2030 veel door de mens geplaatste obstakels in rivieren zijn weggehaald, zodat in dat jaar minimaal 25.000 kilometer aan rivieren vrij kunnen doorstromen.

Oorspronkelijk schreef de natuurherstelwet ook een zogenaamd verslechteringsverbod voor. Dat hield in dat de kwaliteit van bepaalde natuur niet verder achteruit mocht gaan. In het uiteindelijke compromis is zoals verwacht dat verslechteringsverbod geschrapt. In plaats daarvan is er nu een inspanningsverplichting. Landen moeten dus hun best doen om te voorkomen dat natuurgebieden achteruitgaan.

Overigens was het juist dit element dat zelfs in afgezwakte vorm voor blijvende weerstand zorgde in Nederland. Het kabinet vreesde dat met zo'n inspanningsverplichting via de rechter alsnog beperkende maatregelen opgelegd kunnen worden voor bijvoorbeeld de bouw. Ook al staan in de wet vanaf het begin al dat er uitzonderingen zijn wanneer een bouwproject het openbaar belang dient, bijvoorbeeld bij windmolens bedoeld voor het halen van de klimaatdoelen.

Nu parlement en lidstaten het eens zijn, wacht alleen nog de formele instemming en de Raad van ministers en in het Europees Parlement. Daarna is de wet een feit. Normaal gezien zijn die stemmingen een formaliteit, maar nu is de uitkomst toch nog niet helemaal te voorspellen. Die hangt af van de steun van de Europese christendemocraten in het Europees Parlement. Alleen als van hen genoeg leden voorstemt, haalt de wet de eindstreep.",2023-01-01,2023-11-01,2023-11-06
42790718,Geldboete geëist tegen Pegida-voorman voor groepsbelediging moslims,NOS.nl,2023-11-09,"Het Openbaar Ministerie eist een boete van 700 euro, waarvan de helft voorwaardelijk, tegen Pegida-voorman Edwin Wagensveld. Hij heeft zich volgens het OM schuldig gemaakt aan groepsbelediging van moslims. Wagensveld heeft eerder dit jaar die groep volgens het OM vergeleken met nazi's en zei dat hij de Koran een fascistisch boek vindt.

Op 22 januari had Wagensveld bij het gebouw van de Tweede Kamer een koran verscheurd Ook trok hij de vergelijking met het boek Mein Kampf van Hitler. ""Aanhangers volgen dezelfde ideologie als Hitler. En iedereen weet waar dat toe geleid heeft in ons land"", sprak hij.

Geloofskritiek niet strafbaar

De officier van justitie zei in de rechtbank dat Wagensveld wel vaker de grens opzoekt, ""maar nu ging hij eroverheen"". Ook benadrukte de officier dat geloofskritiek is toegestaan in Nederland en dat hij niet terechtstaat voor het verscheuren van de koran. ""Maar hier was geen sprake meer van kritiek op een geloof, hij beledigde de gelovigen zélf.""

Ook vindt de officier dat vrijheid van meningsuiting niet onbeperkt is. ""Zijn vergelijking was onnodig grievend, druist in tegen de grondbeginselen van de democratische rechtsstaat en valt op geen enkele wijze te rechtvaardigen binnen de context van enig maatschappelijk debat.""

Wagensveld zelf heeft de eis niet meegekregen. Kort voor aanvang van de strafzaak verscheurde hij opnieuw een koran, eerst buiten en ook in de rechtszaal zelf. Wagensveld wilde niet in gesprek met de rechters. Bij het verlaten van de zaal riep hij ""dit is een poppenkast en fuck de islam."" De rechtbank besloot de zitting voort te zetten.  Op 23 november doet de rechter uitspraak.",2023-01-01,2023-11-01,2023-11-06
42790724,Hogeschool Saxion stuurt in opspraak geraakte docent (BBB) weg om haattweets,NOS.nl,2023-11-09,"De Hogeschool Saxion heeft het contract van docent en voormalig kandidaat-Kamerlid van de BBB Jasper Rekers per direct opgeschort. Aanleiding daarvoor is het eerdere nieuws dat Rekers gedurende twee jaar via Twitter anoniem haatberichten verspreidde. Volgens een woordvoerder is het contract in samenspraak met de docent opgezegd.

Rekers was eerder al door de hogeschool geschorst, maar de onderwijsinstelling gaf aan nog een gesprek met het aspirant-Kamerlid aan te willen gaan. ""Samen is geconstateerd dat het handelen van de docent heeft geleid tot een complexe arbeidsrelatie waardoor deze niet meer houdbaar is"", laat een woordvoerder van de hogeschool aan persbureau ANP weten.

De tweets van Rekers kwamen twee weken geleden aan het licht, toen het ANP over de kwestie berichtte. Via het socialemediaplatform X verstuurde Rekers lange tijd beledigende en dreigende berichten: zo maakte hij politici online onder meer uit voor ""kindermishandelaar"" en ""pharmahoer"".

Niets gemerkt

Geconfronteerd met de berichtenstroom nam de BBB afstand van Rekers' uitspraken. Het kandidaat-Kamerlid zelf liet weten dat hij zijn zetel niet in zou nemen, als hij bij de Tweede Kamerverkiezingen op 22 november verkozen zou worden.

Rekers, die ook een bedrijfsadviesbureau heeft, stond op de dertiende plaats op de kandidatenlijst van BBB. Omdat de kandidatenlijst al vaststaat, kon hij niet meer van de lijst worden gehaald.

Hij was parttime verbonden aan de hogeschool in Enschede, waar hij les gaf bij de academie School of Commerce & Entrepreneurship. Tegen het ANP zegt de onderwijsinstelling niets gemerkt te hebben van het online wangedrag van de docent.

Honderden tweets

Tijdens de pandemie stuurde Rekers vanaf het account Verzet op Links tussen eind 2020 en eind 2022 honderden tweets. Hij schold publieke figuren zoals politici en journalisten daarin onder meer uit voor fascist, vergeleek hen met nazi's en riep op tot tribunalen en opstanden.

Zo noemde hij Mark Rutte ""NSB'er"", zorgminister Ernst Kuipers ""kindermishandelaar"" en ""oorlogsmisdadiger"". Ook organisaties als de Gezondheidsraad, NOS en RTL Nieuws moesten het ontgelden.

Eenmaal geconfronteerd met de berichten zei hij tegen persbureau ANP spijt te hebben en zich een deel niet te kunnen herinneren.",2023-01-01,2023-11-01,2023-11-06
42790764,Landbouw in de verkiezing: afschaffen van de bio-industrie tot geen extra regels,NOS.nl,2023-11-17,"Veel politieke partijen zijn trots op de vlees- en zuivelsector, die vele miljarden bijdraagt aan de economie en voor bijna 200.000 mensen werk oplevert. Maar de meeste partijen zeggen ook dat de veestapel vanwege het milieu en zorgen over dierenwelzijn te groot is.

Dat blijkt uit de verkiezingsprogramma's en de antwoorden die de partijen hebben gegeven op stellingen van de Kieswijzer.

Nederland is volgens het CBS de grootste vleesexporteur van Europa.

In Nederland zijn er in totaal 114 miljoen landbouwdieren. 

De grote veestapel is een van de redenen dat er in Nederland te veel stikstof wordt uitgestoten. In tegenstelling tot de afgelopen Provinciale Statenverkiezingen gaan deze Tweede Kamerverkiezingen nauwelijks over stikstof. Maar ook een nieuw kabinet zal zich moeten buigen over het stikstofprobleem. Een van de meest aangedragen oplossingen is een krimp van de veestapel.

Onvermijdelijke krimp

De Partij voor de Dieren wil de veestapel in twee jaar met 75 procent laten krimpen en uiteindelijk helemaal stoppen met de vee-industrie. Andere partijen aan de linkerkant willen ook fors ingrijpen in de veestapel en af van de bio-industrie.

Als gevolg van de maatregelen die D66, GroenLinks/PvdA en Volt willen nemen, zou de omvang van de veestapel zeker zo'n 30 tot 35 procent dalen, berekende het Planbureau voor de Leefomgeving (PBL). De partijen willen biologische boeren en boeren die natuur beheren stimuleren.

De BBB wil zo min mogelijk extra maatregelen en accepteert juist dat de landbouw gevolgen heeft voor de vrijheid en het natuurlijke gedrag van dieren. Lijsttrekker Van der Plas zegt ook dat de veestapel kleiner zal worden omdat veel oudere boeren geen opvolger hebben, maar ze wil daar geen beleid op voeren. Waar ze wel op wil inzetten is meer innovatieve technieken in de landbouw en minder milieuregels.

Richtgetallen

Van der Plas wil graag samenwerken met NSC. Maar op dit punt zijn de partijen het niet helemaal eens. De partij van Pieter Omtzigt is wel voor het verkleinen van de veestapel. Harm Holman, oud-melkveehouder en kandidaat voor NSC, sprak in een debat over 10 procent minder koeien en 25 procent minder varkens. De partij laat weten dat dit richtgetallen zijn en geen harde doelen.

En ook andere partijen zoals ChristenUnie, VVD en CDA denken dat het onvermijdelijk is dat de veestapel de komende jaren krimpt om de natuur te beschermen, maar zij noemen dat geen doel op zich.

De CU wil naar een meer extensieve landbouw, dus minder dieren op meer grond. Het PBL berekende dat dat leidt tot een krimp van 20 procent. Terwijl bij de VVD er nog wel plek is in Nederland voor intensieve landbouw, zolang er stappen worden gezet op het gebied van dierenwelzijn. Dit komt in de doorrekening neer op zo'n 10 procent krimp.

Ook partijen aan de rechterkant van de VVD zeggen dierenwelzijn belangrijk te vinden, bijvoorbeeld de PVV en JA21, maar benoemen niet of dit leidt tot regels in de landbouw. Al verzet de PVV zich wel tegen onverdoofd slachten. Dat is al verboden, maar er gelden uitzonderingen voor joodse en islamitische rituelen.",2023-01-01,2023-11-01,2023-11-13
42790770,Kabinet wil toegang tot 'anti-witwasregister' definitief beperken,NOS.nl,2023-11-17,"Het kabinet wil het UBO-register, waarin eigenaren van organisaties staan geregistreerd, definitief sluiten voor het publiek. Dat betekent dat alleen nog banken, notarissen en bepaalde autoriteiten mensen kunnen opzoeken in het register. Ook journalisten en maatschappelijke organisaties kunnen er onder bepaalde voorwaarden nog terecht.

In het UBO-register staan eigenaren van organisaties geregistreerd, waardoor je kan zien wie de belanghebbende is. Dat is bijvoorbeeld van belang bij de opsporing van fraude, witwassen en terrorismefinanciering, omdat criminelen bij dit soort activiteiten vaak proberen de daadwerkelijke eigenaar te verhullen.

Vermogen voor iedereen te zien

Maar er is ook al jaren kritiek op het register, vooral van grote ondernemers en privacy-organisaties, omdat iedereen in het register kan opzoeken hoeveel vermogen iemand heeft. De critici kregen eind vorig jaar gelijk van het Europees Hof , dat oordeelde dat zo'n soort openbaar register in strijd is met de privacy.

Minister Kaag besloot daarom het register tijdelijk te sluiten , en onderzoek te doen naar de toekomst ervan. Vandaag viel het besluit om het register helemaal niet meer voor het publiek te openen. De Eerste en Tweede Kamer moeten nog wel instemmen met de wetswijziging.

UBO's (ultimate beneficial owners) zijn de eigenaren van een organisatie, of mensen die zeggenschap daarover hebben. Dit zijn bijvoorbeeld mensen die meer dan 25 procent van de aandelen in een bv in handen hebben.

Tot vorig jaar kon iedereen voor 2,50 euro de gegevens over UBO's in het register opvragen. Daar is na de uitspraak van het Europees Hof dus een eind aan gekomen.

Voor journalisten en maatschappelijke organisaties komt er in de nieuwe plannen een uitzondering. Zij kunnen alleen toegang krijgen tot het register als zij onderzoek doen naar fraude, witwassen en terrorismefinanciering. Hoe dat in de praktijk gaat werken, is nog onduidelijk.

Ook Kadaster beperkt zoekfunctie

Ook het Kadaster kreeg grote kritiek, omdat adressen en huiseigenaren te makkelijk te vinden waren voor iedereen. Vanaf volgende week is het ook daar niet meer mogelijk voor iedereen om informatie op te zoeken.

Alleen overheden, notarissen, deurwaarders en financiële ondernemingen kunnen dan nog zoeken op naam. Ook het Kadaster geeft bepaalde groepen hiervoor een uitzondering.",2023-01-01,2023-11-01,2023-11-13
42790786,Yesilgöz reageert op opmerking Wilders over gewicht Timmermans,NOS.nl,2023-11-17,Yesilgöz (VVD) vertelt waarom ze gisteravond in het SBS-debat niet ingreep toen Wilders (PVV) een toespeling maakte op het gewicht van Timmermans (GroenLinks-PvdA).,2023-01-01,2023-11-01,2023-11-13
42790829,Vanavond op tv: In gesprek met NSC-lijsttrekker Pieter Omtzigt,NOS.nl,2023-11-11,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van Nieuw Sociaal Contract, dat samen met de VVD aan kop gaat in de peilingen. Lijsttrekker Pieter Omtzigt is te gast.

Kijk hier alle vorige interviews terug.",2023-01-01,2023-11-01,2023-11-06
42790863,"Almere vol Amsterdammers, maar de plaatselijke FC heeft nu haar eigen smoel",NOS.nl,2023-11-11,"Thierry Boon

NOS Sport

Thierry Boon

NOS Sport

Uitgelachen wordt hij. Uitgekotst ook, zelfs door zijn mede-Amsterdammers. Met z'n grote mond. ""Wij willen wereldkampioen worden"", roept Richard Smith, voorzitter van amateurclub De Zwarte Schapen in de jaren negentig vol bravoure. Hoe dan?

De wereldtitel is er anno 2023 (nog) niet, maar Smith heeft met zijn snode plannen wel de basis gelegd voor wat we nu kennen als Almere City. Zondag komt Ajax op bezoek, voor het eerst op het hoogste niveau. Almere en Amsterdam, onlosmakelijk verbonden.

Terug naar de jaren negentig. Smith droomt ervan om van de hoofdklasser uit Amsterdam-West een profclub te maken, maar niet iedereen uit de hoofdstad zit daarop te wachten. ""Ajax, AFC en de gemeente werkten ons tegen. Na een paar jaar was ik helemaal klaar met Amsterdam.""

Toevallig

Op een zondagavond kijkt Smith toevallig naar de lokale omroep van Almere, waar hij de sportwethouder ziet roepen dat ze interesse hebben om een profclub te beginnen in de jonge nieuwbouwstad.

Op maandagmorgen belt Smith de wethouder op. Een paar uur later zijn ze er al uit: De Zwarte Schapen gaat van Amsterdam naar Almere, om daar een betaaldvoetbalorganisatie te worden.

De wedstrijd tussen Almere City en Ajax begint zondag om 14.30 uur en is te volgen via een liveblog op NOS.nl en in de NOS-app en via flitsen in NOS Langs de Lijn op NPO Radio 1. Na de wedstrijd is er snel een korte samenvatting te zien op NOS.nl en in de NOS-app.

Meer dan twee kale velden zijn er in 1995 nog niet. Wat er wel direct is: de Amsterdamse sfeer. Ajax-icoon Johnny Rep is tussen 1994 en 2002 hoofdtrainer van de club. 'Goudhaantje' maakt de verhuizing van dichtbij mee.

""Er veranderde weinig"", blikt hij terug op die tijd. ""In Amsterdam kwam er ook al geen hond kijken"", lacht hij. ""Ik weet nog dat er een aantal spelers achterbleef in Amsterdam. Zij hadden geen zin om steeds naar Almere te rijden.""

Het duurt tot 2005 voordat de club daadwerkelijk het betaald voetbal ingaat. De naam is inmiddels FC Omniworld, met een schapenkop in het logo, als aandenken aan De Zwarte Schapen.

Terwijl de eerste stap naar - wie weet - de wereldtitel wordt gezet, is Smith al vertrokken. Maar de link met de hoofdstad blijft. De Amsterdamse zakenman René ter Borgh sponsort de club en krijgt een grote rol. Klaas Wilting, voormalig woordvoerder van de politie Amsterdam, zit in het bestuur.

Ajacieden in Almere

En miljardair Lesley Bamberger, geboren Amsterdammer, wordt in 2010 eigenaar van de club. ""Lesley belde me op en zei: 'Arie, geloof jij nog in Almere?'"", herinnert Arie van Eijden zich, jarenlang bestuurslid en directeur van Ajax.

""Ik zei tegen hem dat ik er zeker nog in geloofde, maar dat het een jaar of tien tot vijftien zou duren voordat de eredivisie in zicht zou komen. Die voorspelling is aardig uitgekomen"", aldus Van Eijden, die als voorzitter van de raad van commissarissen (rvc) instapt bij Almere en daar nog altijd zit.

FC Omniworld wordt Almere City, met als logo een kiekendief, de vogel die symbool staat voor Almere. Het nieuwe logo is gemaakt door dezelfde ontwerper die ook het Ajax-logo ontwierp.

Trainers met een Amsterdams verleden, zoals Fred Grim, Michel Kreek en Maarten Stekelenburg komen voorbij. En Ajax haalt spelers zoals Sergiño Dest en Jurgen Ekkelenkamp op uit de Almeerse jeugdopleiding.

'Almere is Amsterdam'

Veel fans zitten op vrijdagavond bij Almere City op de tribune en schreeuwen op zondag Ajax naar de overwinning. Logisch, vindt Van Eijden, die zelf ook zijn liefde over de twee clubs verdeelt. ""Almere is natuurlijk Amsterdam.""

Dat kun je wel zeggen. Het Meertens Instituut heeft berekend dat er anno 2023 in Almere procentueel meer geboren Amsterdammers (33 procent) wonen dan in Amsterdam zelf (28 procent).

En in 2023 zijn er nog dwarsverbanden genoeg. Saillant detail: eigenaar Bamberger is de schoonvader van Ajacied Steven Berghuis. Geestig detail: huidig Almere-trainer Alex Pastoor schreef in het verleden artikelen over jeugdvoetbal voor de Amsterdamse krant Het Parool.

Eigen smoel

Aanvoerder Danny Post komt uit Amsterdam-West, niet ver weg van waar het allemaal begon, bij De Zwarte Schapen. Als kind ging hij aan de hand van zijn vader naar De Meer om Ajax te kijken. Vorig seizoen nam hij als vader zijn zoontje mee naar de Johan Cruijff Arena.

Sinds de winter van 2022 speelt de 34-jarige middenvelder in Almere. ""Toen ik kwam, dacht ik dat het wel flink Amsterdams hier zou zijn, maar dat valt echt wel mee.""

Volgens Post heeft de stap naar de eredivisie daarin enorm geholpen. Ook qua supportersschare. ""Het sfeervak zit inmiddels ramvol. Ik denk niet dat die fans voor Ajax zijn als wij niet spelen. Ik denk dat Almere inmiddels wel een eigen smoel heeft gekregen.""",2023-01-01,2023-11-01,2023-11-06
42790875,Schreeuwend tekort aan woningen en hoge huizenprijzen: hoe is het zo gekomen?,NOS.nl,2023-11-11,"Sjoerd Mouissie

Datajournalist

Leen Kraniotis

redacteur economie

Sjoerd Mouissie

Datajournalist

Leen Kraniotis

redacteur economie

Een tekort van 390.000 woningen. Hard gestegen huizenprijzen. Jarenlang moeten wachten op een sociale huurwoning of duur huren in de vrije sector. Zo'n beetje alle politieke partijen zijn het erover eens: er zijn grote problemen op woongebied die opgelost moeten worden. En ook kiezers vinden het een belangrijk onderwerp. Voor jongeren van 18 tot 34 jaar is de woningmarkt zelfs het belangrijkste verkiezingsthema, blijkt uit een peiling van Ipsos in opdracht van de NOS.

Eerst maar eens het woningtekort. De afgelopen jaren is dat steeds gestegen. Alleen in 2021, in de coronacrisis, daalde het tijdelijk.

Het woningtekort wordt berekend door onderzoeksbureau ABF Research en ook de rijksoverheid gebruikt dit cijfer. Maar hoe bepaal je hoe groot het tekort is? Dat doet ABF op basis van het aantal nieuwe huishoudens dat er in een jaar bij komt en het aantal huishoudens dat 25 jaar of ouder is en een woning deelt. Daarbij wordt aangenomen dat al deze huishoudens een zelfstandige woning zoeken.

Het woningtekort is het aantal woningen dat nodig is om een zelfstandige woning te geven aan alle huishoudens die nu nog samenwonen.

Er is niet alleen een landelijk cijfer van het woningtekort, maar ook per regio. De grootste tekorten zijn er in Groot-Amsterdam en Groot-Rijnmond. Er is geen enkele regio met een overschot aan woningen.

Het kleinste tekort is er in Delfzijl en omgeving, namelijk 30 woningen. Dus als je daar bij wijze van spreken één flatgebouw neerzet, heb je het regionale woningtekort opgelost.

Er staan in Nederland nu ruim 8 miljoen huizen. Het grootste aandeel daarvan zijn de meergezinswoningen: appartementen en boven- of benedenwoningen. Daarvan zijn er bijna 3 miljoen. Daarna volgen de tussenwoning, het vrijstaand huis en de hoekwoning. Hekkensluiter is de 2-onder-1-kap.

Een grote frustratie van woningzoekenden is dat je soms meer dan tien jaar moet wachten voordat je in aanmerking komt voor een sociale huurwoning. Een van de oorzaken daarvan is dat het aandeel sociale huurwoningen in het woningbestand de afgelopen tien jaar gestaag is gedaald.

Corporaties verkochten namelijk woningen en bouwden te weinig nieuwe sociale huurwoningen om dat te compenseren. Volgens corporaties kwam dat mede doordat de politiek in 2013 een speciale belasting voor corporaties invoerde, de verhuurdersheffing. Daar waren ze veel geld aan kwijt en dus konden ze minder investeren. Sinds dit jaar is die heffing weer afgeschaft.

Het aandeel koopwoningen is ongeveer gelijk gebleven. Maar het percentage vrijesectorhuurwoningen verdubbelde juist. Van zo'n 4 naar 8 procent.

Dan de huizenprijzen. Die zijn de afgelopen decennia, op een paar jaar na, vooral gestegen. 1995 was het laatste jaar dat de gemiddelde verkoopprijs nog onder een ton lag.

Tijdens de kredietcrisis, grofweg tussen 2008 en 2014, daalden de prijzen vooral. Daarna gingen ze weer omhoog. Alleen de laatste één à twee jaar maken ze weer een pas op de plaats, vooral door de gestegen hypotheekrente.

Hoeveel geld zijn we eigenlijk kwijt aan wonen? Het Centraal Bureau voor de Statistiek onderzoekt dat iedere drie jaar, de meest recente cijfers zijn van 2021. Particuliere huurders waren het grootste deel van hun inkomen kwijt aan wonen. Huurders van een corporatiewoning zijn fors goedkoper uit. En woningeigenaren zijn procentueel het minst kwijt. Hierbij gaat het om de totale woonlasten, dus hypotheek of huur, maar ook om zaken als gemeentebelastingen en de water- en energierekening.

Dat woningeigenaren relatief goedkoop uit zijn, komt mede doordat zij sowieso vaak meer verdienen dan huurders. Want van de laagste inkomensgroep is maar 20 procent woningeigenaar, terwijl dat bij de hoogste inkomensgroep 92 procent is. Woningeigenaren profiteerden ook van een hypotheekrente die tussen 2012 en 2022 gestaag daalde.

Vergeleken met andere EU-landen zijn mensen in Nederland een relatief groot deel van het inkomen kwijt aan wonen. Het percentage dat in het plaatje hieronder wordt genoemd voor Nederland, berekend door het Europese Statistiekbureau Eurostat, is overigens lager dan in de CBS-cijfers hierboven. 

Dat komt doordat Eurostat minder dingen meetelt als woonlasten. De energierekening neemt Eurostat bijvoorbeeld niet mee, terwijl het CBS dat wel doet.

Om het woningtekort op te lossen moet er vooral meer gebouwd worden, vinden bijna alle partijen. Maar hoe staat het daarmee?

In 2022 kwamen er bijna 100.000 woningen bij in Nederland. Vooral door nieuwbouw, maar ook bijvoorbeeld het ombouwen van kantoorpanden tot woningen en het splitsen van een grote woning tot twee kleinere.

Tegelijk verdwenen er bijna 20.000 woningen, onder meer door sloop en het samenvoegen van twee woningen tot een. Netto kwamen er 79.649 woningen bij, het hoogste aantal sinds 2013. Maar het is nog altijd veel minder dan recordjaar 1973; toen kwamen er netto 142.867 huizen bij.

Het demissionaire kabinet had als streven dat er tot en met 2030 900.000 woningen bij komen, wat van 2022 tot en met 2030 neerkomt op zo'n 100.000 per jaar. Dat streven is vorig jaar dus niet gehaald. En het is de vraag of het de komende paar jaar wel gaat lukken.

Want het aantal afgegeven bouwvergunningen daalt de laatste tijd juist. Dit jaar zijn het er, tot en met augustus, bijna 36.000. Tussen een afgegeven vergunning en oplevering van een huis zit zo'n twee jaar.",2023-01-01,2023-11-01,2023-11-06
42790885,Yesilgöz: ik speel nooit de vrouwenkaart • PvdD: we regeren alleen mee bij 'echte koerswijziging' ,NOS.nl,2023-11-10,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

gisteren, 22:43

VVD-leider Yesilgöz: ik zal nooit zeggen: 'ik ben vrouw, dus stem op mij' 

Als de VVD de grootste partij wordt bij de Tweede Kamerverkiezingen wordt Dilan Yesilgöz waarschijnlijk de eerste vrouwelijke premier van Nederland. In de campagne wil ze de 'vrouwenkaart' - ik ben vrouw, dus een goede premier - alleen niet gebruiken, zei Yesilgöz bij Op1.

Bij de vorige Tweede Kamercampagne in maart 2021 sprak D66-lijsttrekker Sigrid Kaag nadrukkelijk uit dat zij de eerste vrouwelijke premier van Nederland wilde worden. Ze benadrukte geregeld dat het belangrijk was dat er een vrouw in het Torentje zou komen.

Yesilgöz wil die nadruk niet leggen, maakt ze duidelijk. ""Ik ga niet zeggen: ik ben vrouw, dus ga voor mij stemmen. Ik heb mijn eigen capaciteiten"", aldus de VVD-lijsttrekker.

gisteren, 21:55

Ouwehand wil principes niet gemakkelijk loslaten voor regeringsdeelname

PvdD-leider Ouwehand staat niet te springen om mee te regeren in een nieuw kabinet, maar ze sluit het niet uit. Dit bleek het interview in Nieuwsuur. Ouwehand benadrukte dat de partij is opgericht om leven van dieren, het klimaat en de natuur te verbeteren. De Partij voor de Dieren zag jarenlang niets in regeringsdeelname, omdat de partij geen compromissen wilde sluiten.

Ouwehand is minder principieel, maar benadrukt wel dat regeringsdeelname alleen kan ""bij een echte koerswijziging"" op het gebied van dierenwelzijn, de natuur en het klimaat. Ze kan zich een kabinet voorstellen met D66, GroenLinks-PvdA, Volt en de SP.

gisteren, 21:27

Ouwehand over interne ruzie: professionalisering gaat niet in een keer

In Nieuwsuur wordt eerst stilgestaan bij de recente interne ruzie binnen de Partij voor de Dieren, waarbij de positie van partijleider Ouwehand enige tijd wankelde. Het oude bestuur wilde Ouwehand opzijschuiven als beoogd lijsttrekker, de leden kwamen daartegen in verzet en na een onderzoek kon Ouwehand weer terugkomen.

Ouwehand zegt dat er intern een conflict is over het professionaliseren van de twintig jaar oude partij. ""Het ging om basisdemocratie, om niet top-down lokale afdelingen vertellen wat ze moeten doen, autonomie en inclusiviteit"", aldus de lijsttrekker van de Partij voor de Dieren. ""Ik weet nu dat niet alles in een keer gaat.""

Nieuwsuur

@Nieuwsuur

PvdD-lijsttrekker Esther Ouwehand laat een carrière in de marketing lopen als ze in 2006 samen met oprichter Marianne Thieme in de Kamer komt. Tot twee keer toe wil de partij haar lozen, twee keer komt ze terug. #Nieuwsuur https://t.co/dkoRAVCXkV

22:51

10 november 2023

gisteren, 19:28

Straks bij Nieuwsuur, de lijsttrekker van de Partij voor de Dieren

Nieuwsuur

@Nieuwsuur

Vanavond om 21:30 uur in #Nieuwsuur @NPO2: ▶️Verkiezingsuitzending: PvdD-lijsttrekker @estherouwehand
▶️Met vragen uit de achterban en een analyse van
@noorlanderarjan https://t.co/hXE0uZ0zLx

18:54

10 november 2023

gisteren, 19:00

Kijken: Rondje Binnenhof, ook over gewichtheffen op hakken en andere sportfilmpjes

gisteren, 17:30

NSC-leider Omtzigt spreekt voor het eerst honderden partijleden toe

NSC-leider Omtzigt heeft voor het eerst een volle zaal met ongeveer 800 leden toegesproken op de eerste ledenbijeenkomst in Amersfoort. Hij benoemde daarin de thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen, maar ik ben zo blij dat we daarin niet alleen zijn"", herhaalde Omtzigt daarbij.

In zijn toespraak vroeg hij de leden van zijn partij om 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet en vrijwilliger wordt. Dat u gaat meewerken aan de integratie van nieuwkomers, dat u vrijwilliger wordt bij de voetbalvereniging, de wijk ingaat, dat u betrokken bent. Als dat niet gebeurt, is dit project kansloos.""

Omtzigt zei daar wel vertrouwen in te hebben. ""Met het enthousiasme dat ik vandaag heb gezien, kunnen we dit doen. Ik heb er vertrouwen in. En we gaan nu vragen of Nederland hierin vertrouwt.""

gisteren, 16:26

Poep scheppen met Ouwehand

In aanloop naar de verkiezingen gaat het Jeugdjournaal op pad met lijsttrekkers, vandaag met Esther Ouwehand van de Partij voor de Dieren. Zij wilde afspreken bij een opvangplek voor dieren om daar drollen op te ruimen:

gisteren, 16:07

Toespraak van Omtzigt op NSC-ledenbijeenkomst te zien op NPO Politiek en Nieuws

NPOpolitiek en Nieuws

@NPOpolitiek

VRIJDAG LIVE: Vanaf 16.30 uur de toespraak van @PieterOmtzigt op de #ledendag van @NwSocContract , live op kanaal 83 en online https://t.co/4ag6gai0lU https://t.co/Vb2BusfFiH

16:02

10 november 2023

gisteren, 14:56

Kabinet wil ronselen van stemmen harder aanpakken

Het demissionaire kabinet wil harder optreden tegen het ronselen van stemmen. Minister De Jonge vindt de huidige regels te ouderwets en hij wil ze meer in overeenstemming brengen met de huidige tijd. Zo moet volgens hem ook het mensen online oproepen een volmacht af te geven strafbaar worden. De maximale straf voor ronselen gaat van één maand cel naar zes maanden.

Het voorstel voor een wetswijziging gaat nu voor advies naar de Raad van State en geldt dus nog niet bij de komende verkiezingen.

gisteren, 14:36

NSC gaat ook meedoen aan Europese verkiezingen

Nieuw Sociaal Contract gaat volgend jaar ook meedoen aan de verkiezingen voor het Europees Parlement, zegt partijvoorzitter Bert van Boggelen aan het begin van de eerste ledendag van de partij. ""We willen een route gaan bedenken om samen met inbreng van de leden kandidatenlijsten en een verkiezingsprogramma op te stellen.""

Van Boggelen kondigde ook aan dat NSC vanaf vandaag ook een jongerenafdeling heeft: Jong Sociaal Contract. Eva Brandemann is benoemd als voorzitter. Ook wil NSC een wetenschappelijk instituut oprichten. ""Dat is belangrijk voor een partij die op de inhoud ingaat"", zegt Van Boggelen tegen de leden.

Op de ledenbijeenkomst van NSC in Amersfoort zijn 800 leden afgekomen. In totaal heeft NSC nu ruim 7200 leden.

gisteren, 11:30

GL-PvdA krijt regenboog voor abortuskliniek waar SGP actie wilde voeren

GroenLinks-PvdA noemt het goed dat de SGP afziet van de actie om in gesprek te gaan met anti-abortusdemonstranten. Kandidaat-Kamerlid Diederik van Dijk was van plan om vanmorgen bij de ingang van een abortuskliniek in Utrecht te staan, maar besloot de actie te verplaatsen. Volgens de SGP hadden zich ""tientallen pro-abortusdemonstranten"" bij de kliniek verzameld.

""Mogelijk is het feit dat we de stoep en het fietspad hebben volgetekend met regenbogen de reden voor de SGP om het gesprek elders te voeren"", zegt GroenLinks-PvdA. Op sociale media heeft Kamerlid Corinne Ellemeet foto's geplaatst, waaruit blijkt dat ze samen met oud-PvdA-fractievoorzitter Lilianne Ploumen de stoep heeft volgekrijt met een regenboog en teksten als ""jouw lichaam, jouw keuze"":

""SGP-politici sluiten zich aan bij anti-abortusdemonstranten voor de klinieken. Dit gaat te ver. Veel te ver. Iedere vrouw moet zich vrij en veilig voelen op weg naar een abortuskliniek. Om hun een hart onder de riem te steken hebben wij vanochtend vroeg onze steun getekend en geschreven op de stoep voor de kliniek"", schrijft Ellemeet bij de foto's. ""We waren weer weg voordat de deuren geopend werden.""

gisteren, 11:06

Jetten (D66) sluit zich aan bij kritiek op Omtzigt 

D66-lijsttrekker Rob Jetten sluit zich aan bij de kritiek op Pieter Omtzigt van NSC, die nog geen duidelijk antwoord geeft op de premiersvraag en zijn verkiezingsprogramma niet heeft laten doorrekenen. ""Ik ben ook teleurgesteld"", zei de demissionair minister voor Klimaat en Energie voor aanvang van de ministerraad. ""Als je zelf altijd pleit voor maximale transparantie en daar anderen ook enorm op aanspreekt, zou het goed zijn om voor jezelf dezelfde meetlat te hanteren.""

Jetten vindt het ook jammer dat Omtzigt en GroenLinks-PvdA-voorman Frans Timmermans het RTL Verkiezingsdebat van aanstaande zondag hebben afgezegd. ""Je moet de kiezers duidelijk maken dat er wat te kiezen valt en dat er verschillen zijn tussen partijen en dat doe je door de strijd aan te gaan en niet door weg te blijven bij debatten.""

Een ander kritiekpunt op Omtzigt is voor Jetten dat hij begin deze week de mogelijkheid van een kabinet over rechts met onder meer de SGP opperde. ""Een coalitie met partijen die uit de euro willen, waar vrouwenrechten onder druk komen te staan, waar homorechten niet worden versterkt.""

Gisteren openden de VVD en GroenLinks-PvdA de aanval op Omtzigt. VVD-lijsttrekker Dilan Yesilgöz zei onder meer dat de NSC-lijsttrekker ""oerconservatieve ideeën"" heeft. Vanmorgen zei de demissionaire minister van Justitie en Veiligheid nogmaals dat hij openheid moet geven over de vraag wie zijn premierskandidaat wordt. Ze vindt dat er niet na de verkiezingen een ""ongekozen premier"" uit de hoge hoed mag worden getoverd. ""Als je bij zo'n zwaar ambt zo lang twijfelt, dan wil je het denk ik niet.""

gisteren, 10:39

SGP-kandidaat Van Dijk niet naar abortuskliniek Utrecht

De SGP ziet af van een bezoek aan betogers bij een abortuskliniek in de provincie Utrecht. De bedoeling was dat kandidaat-Kamerlid Van Dijk, net als partijleider Stoffer gisteren, vanochtend daar in gesprek zou gaan met anti-abortusdemonstranten. Maar volgens de partij hebben zich ook tientallen pro-abortusdemonstranten verzameld bij de kliniek in Utrecht.

De partij zegt dat Van Dijk daarom op een andere plek in gesprek gaat met een van de betogers. ""Eens te meer blijkt dat de wakers onze volle steun nodig hebben bij hun belangrijke en levensreddende werk. Voor moeder en kind"", zegt Van Dijk, de nummer twee op de kandidatenlijst van de SGP. Waar hij nu heen gaat is niet duidelijk.

Gisteren sprak partijleider Stoffer met anti-abortusdemonstranten voor een kliniek in Zuid-Holland. Dat kwam hem op veel kritiek te staan van andere partijen.

gisteren, 10:23

Kijk hier de Q&A met BoerBurgerBeweging-leider Van der Plas terug

BoerBurgerBeweging-leider Van der Plas beantwoordde vanmorgen vragen die gesteld werden op het Instagram-kanaal van de NOS.

gisteren, 09:20

Van der Plas op Radio 1: kabinet moet langetermijnvisie maken

BBB-lijsttrekker Van der Plas wil dat een nieuwe coalitie met een langetermijnvisie komt voor Nederland en dat er geen regeerakkoord wordt gesloten, maar 'een regieakkoord' op hoofdlijnen. Dat antwoordde ze in het NOS Radio 1 Journaal op de vraag wat ze minimaal wil bereiken als ze meedoet aan een kabinet. Ze voegde eraan toe dat het vertrouwen in de politiek moet worden hersteld. Volgens haar gaat het daar in de campagne nu te weinig over.

Van der Plas verbaast zich erover dat er in de media deze week zoveel wordt gepraat over welke partijen hun verkiezingsprogramma door het Centraal Planbureau hebben laten doorrekenen en welke niet. BBB hoort bij die laatste groep. Volgens Van der Plas heeft Nederland grote problemen en moet het gaan over de vraag wat investeringen Nederland op langere termijn opleveren. Ze zei dat een nieuw kabinet misschien de schuld iets moet laten oplopen. Als voorbeeld gaf ze dat de mondzorg terug moet in het basispakket. Volgens haar kost dat 500 miljoen euro, maar levert dat uiteindelijk 3 miljard op omdat dat goed is voor de gezondheid van mensen.

BBB wil graag meeregeren en Van der Plas zei dat de partij in de coalitieonderhandelingen een belangrijke partner wordt, ook omdat BBB in de Eerste Kamer veel zetels heeft. ""Wij hebben er zestien en Pieter heeft er nul"", zei ze over NSC, de partij van Omtzigt. Van der Plas denkt dat ze in een coalitie goed met NSC kan samenwerken. Ze herhaalde dat ze Omtzigt een goede politicus vindt.

De BBB-leider zei op de radio verder dat in de discussie over de natuur 'stikstof' niet het grootste probleem is en dat daar niet de focus op moet liggen: ""Wij zijn geen partij die natuur wil vernietigen. Maar het gekke is dat je natuurgebieden hebt met veel veehouderij, en waar het wel goed gaat met de natuur. Maar er zijn ook natuurgebieden met weinig veehouderij waar het niet goed gaat met de natuur.""

Luister of kijk het hele gesprek met Van der Plas terug op de site van NPO Radio 1.

Maandag is in het NOS Radio 1 Journaal PVV-leider Wilders te gast.

gisteren, 07:23

De BoerBurgerBeweging (BBB): luisteren naar het platteland

De BoerBurgerBeweging (BBB) bestaat nog niet lang. De partij werd in 2019 opgericht door onder anderen het gezicht van de partij, Caroline van der Plas. De boerenprotesten tegen het stikstofbeleid waren net begonnen en de BBB steunde die (maar nam afstand van al te radicale uitingen). De partij vindt dat er te weinig wordt geluisterd naar de mensen op het platteland.

Bij de verkiezingen in 2021 haalde BBB 1 zetel in de Tweede Kamer. Van der Plas werd al snel een BN'er, die met haar pragmatische 'boerenverstand'-standpunten de boel wist op te schudden. Bij de Provinciale Statenverkiezingen, eerder dit jaar, won de BBB met overmacht. De partij werd in alle provincies en in de Eerste Kamer in één klap de grootste en daardoor een factor van belang in de Nederlandse politiek.

gisteren, 07:15

Caroline van der Plas in het kort, om 8.30 uur in NOS Radio 1 Journaal

BBB-lijsttrekker Caroline van der Plas (56) groeide op in Deventer. Ze heeft een Ierse moeder, vandaar haar Engelse voornaam. Ze was een poos communicatieadviseur voor de agrarische sector en merkte toen dat boeren ""te weinig weerwoord"" hadden tegen 'stadse' partijen die de veestapel willen inkrimpen.

Ze was actief lid van het CDA, maar ook die partij deed wat haar betreft te weinig voor de mensen op het platteland. Daarom besloot ze een eigen partij te beginnen: de BoerBurgerBeweging. Van der Plas viel meteen op door haar geheel eigen stijl van politiek bedrijven, waarbij ze zich niks aantrekt van 'regeltjes'.

Mocht haar partij het Torentje veroveren, dan bedankt ze voor de eer om premier te worden. Niets voor haar, zegt ze, om in nette kleren de wereld over te vliegen.

gisteren, 07:08

Podcast De Campagne Stemming over de kritiek op Omtzigt 

In de dagelijkse podcast De Campagne Stemming staan Xander van der Wulp en Joost Vullings stil bij de aanval van VVD en GroenLinks-PvdA op NSC. En ze gaan ook in op de manier waarop NSC-voorman Omtzigt daarop reageert.

Verder hebben Van der Wulp en Vullings gemerkt dat SP-lijsttrekker Marijnissen contact heeft gehad met GroenLinks-PvdA-voorman Timmermans.

gisteren, 07:05

Samenvatting van donderdag 

Pieter Omtzigt heeft de afgelopen tijd de premiersvraag liever niet willen beantwoorden, maar gisteren gaf de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden mocht hij de Tweede Kamerverkiezingen winnen. Hij wil eerst wachten op de uitslag.

Eerder op de dag hadden VVD-lijsttrekker Yesilgöz en GroenLinks-PvdA-lijsttrekker Timmermans de aanval op de NSC-leider geopend. Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen, moet je ook keuzes maken.""

De SP wil meeregeren. In Nieuwsuur vertelde partijleider Marijnissen hoe ze meer zetels wil halen.

donderdag, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790887,Burgemeester Halsema bezorgd om polarisatie: 'Machteloosheid en verdriet groot',NOS.nl,2023-11-18,"De Amsterdamse burgemeester Femke Halsema maakt zich zorgen over toenemende polarisatie in haar stad. In Nieuwsuur zegt ze dat het antisemitisme in Amsterdam is verhevigd sinds de aanslagen van Hamas op 7 oktober, maar ook de moslimhaat. ""Ik merk dat de machteloosheid en het verdriet heel groot is.""

Het Centrum Informatie en Documentatie Israël (CIDI) meldde vorige week dat het aantal antisemitische incidenten in Nederland in de maand oktober bijna is vertienvoudigd ten opzichte van dezelfde maand in voorgaande jaren. Normaal gesproken krijgt de organisatie tien tot veertien meldingen van antisemitisme in oktober, vorige maand waren het er 106.

De meeste joodse Nederlanders wonen in Amsterdam. ""Dan voel je je heel verantwoordelijk"", zegt Halsema. ""En ik had eigenlijk die cijfers niet nodig om te weten dat dit gaande is en is verhevigd sinds 7 oktober. Veel joodse Amsterdammers voelen zich onveilig en geïntimideerd. In klaslokalen, op de universiteit, als ze hun huis verlaten.""

De burgemeester voegt toe dat er ook sprake is van toegenomen moslimhaat in Amsterdam. ""Ik zie ook de enorme machteloosheid onder mensen die vinden dat wat de Palestijnen wordt aangedaan onmenselijk is. Moslims worden uitgescholden voor Hamas-aanhanger. Kinderen hebben er op school last van.""

Oproep staakt-het-vuren

Afgelopen maandag stuurde burgemeester Halsema een brief aan demissionair premier Rutte en de Tweede Kamer waarin zij, namens het Amsterdamse college, opriep tot een staakt-het-vuren in Gaza. ""In Amsterdam zijn de emoties groot, en veel mensen zijn bezorgd en zelfs bang"", is in de brief te lezen. ""We doen een beroep op u om ons te helpen onze inwoners te verbinden.""

In Nieuwsuur licht Halsema toe: ""De gemeenteraad realiseerde zich dat het ongewoon is dat je als stad doet alsof je een internationale organisatie bent. Maar de emoties over het conflict hebben zich diep genesteld in de stad en leiden tot polarisatie. Je ziet dat er in de stad een enorm verlangen is om niet met twee maten te meten en om in het bestuurlijk handelen altijd de mensenrechten centraal te stellen.""

Vorige week bezocht Halsema met 17 scholieren uit Amsterdam concentratiekamp Auschwitz in Polen. Het bezoek stond al maanden gepland, maar kreeg door de recente gebeurtenissen in het Midden-Oosten een andere lading:

Bekijk hier de hele reportage van AT5 over het bezoek van Halsema aan Auschwitz.",2023-01-01,2023-11-01,2023-11-13
42790933,"Tweede poging om grootste raket ooit de ruimte in te krijgen, 'grotere slagingskans'",NOS.nl,2023-11-18,"Ivo Landman

redacteur Online

Ivo Landman

redacteur Online

Vandaag gaat SpaceX voor de tweede keer proberen een prototype van Starship in de ruimte te brengen. Het is de krachtigste raket ooit, die over enkele jaren mensen naar de maan en Mars moet brengen. De lancering is gepland om 14.00 uur Nederlandse tijd of in de 20 minuten daarna.

De testvlucht wordt met gemengde gevoelens afgewacht in het stadje Port Isabel, zo'n 10 kilometer van SpaceX' lanceerbasis in Texas. Ze herinneren zich levendig de eerste lanceerpoging op 20 april dit jaar. Toen werd het beton onder het lanceerplatform weggeblazen met de kracht van een aardbeving. Brokstukken, sommige ter grootte van een auto, landden honderden meters verderop. Er ontstond een krater van 7 meter diep en in Port Isabel waaide het stof door de straten. De raket zelf moest na ruim 3 minuten worden opgeblazen omdat hij te weinig snelheid maakte.

Veel aanpassingen sinds laatste poging

Deze keer is er minder reden tot zorg voor de inwoners van het stadje, verwacht ruimtevaartexpert Ronald Klompe, verbonden aan de ruimtevaartafdeling van het Aviodrome. SpaceX heeft talloze wijzigingen doorgevoerd, zowel aan het lanceerplatform als aan de tweetrapsraket.

Een van de dingen die misgingen op 20 april was dat het ruimtevaartbedrijf van Elon Musk had verzuimd een sproeisysteem te installeren dat met een enorme hoeveelheid water de supersonische verbrandingsgassen en akoestische schokgolven kan dempen. Zo'n systeem wordt sinds jaar en dag door NASA gebruikt.

Aanvankelijk dacht SpaceX zonder te kunnen. ""In de aanloop naar die eerste lancering kwamen ze tot de ontdekking dat ze zo'n watersysteem wel degelijk nodig gingen hebben"", memoreert Klompe. ""Maar dat was niet op tijd klaar voor 20 april. Dus legden ze hittebestendig beton eronder en hoopten ze er het beste van. Dat pakte dus niet goed uit."" Inmiddels is het watersysteem wel geïnstalleerd en ook een paar keer getest.

Brand

Ook de raket zelf, bestaande uit een booster, de Super Heavy en daarbovenop Starship zelf, is verbeterd. Bij de vlucht in april werkten zes van de 33 motoren van de booster niet. Er was brand uitgebroken bij de motoren.

Nu is er een beter brandbestrijdingssysteem aangebracht en het systeem om de motoren te richten is volledig elektrisch zodat er geen brandbare hydraulische olie nodig is. ""En zo zijn er nog honderden verbeteringen. De motoren zelf zijn ook van een generatie later. Dus die zouden betrouwbaarder moeten zijn.""

60 procent kans 

De kans dat de hele vlucht lukt, schat SpaceX op zo'n 60 procent. Het hoofddoel is deze keer zo ver te komen dat Starship loskomt van de booster, zelfstandig doorvliegt en in zee landt bij Hawaï. Voor de zekerheid wordt het scheep- en luchtvaartverkeer in de buurt stilgelegd, zowel bij Texas als Hawaï.

Voor dat loskomen grijpt het bedrijf terug op een oude techniek die vooral door de Russen veel is gebruikt: hot staging. De motoren van Starship worden al ontstoken terwijl het ruimteschip nog vastzit aan de booster. Dat maakt een risicovolle manoeuvre met de Super Heavy overbodig, maar er is wel meer risico op schade. ""Bij een wegwerpraket is dat geen enkel probleem, maar de bedoeling is dat dit systeem volledig herbruikbaar wordt. Dus is er een speciale ring boven op de Super Heavy gezet die de super hete gassen weg moet leiden.""

Ruimtevaartingenieur Erik Laan verwacht dat Starship deze keer verder zal komen dan in april. ""Ik denk wel dat dat gaat lukken, en hoe meer snelheid je opbouwt, hoe groter de kans dat Starship de hele geplande vlucht kan maken.""

Hij hoopt op spectaculaire beelden vanmiddag. ""Dat nieuwe watersysteem gaat een enorme wolk veroorzaken. En misschien dat we ook beelden krijgen vanuit Starship zelf.""

Vertraging

Alle wijzigingen, maar vooral het lang uitblijven van toestemming van de Amerikaanse luchtvaartautoriteiten, hebben voor maanden vertraging gezorgd. Het is de vraag of Starship nog op schema ligt. NASA wil een versie van het ruimtevaartuig gebruiken als maanlander, en de eerste landing (sinds 1972) staat nu nog gepland voor eind 2025, maar volgens Klompe is dat volstrekt onhaalbaar. ""Het zal niet lang duren voordat NASA dat bijstelt naar 2026 of nog later"", verwacht hij. ""De nieuwe maanpakken zijn ook nog lang niet vluchtwaardig.""

SpaceX zit intussen niet stil. ""Ze hebben nu alweer een nieuwe generatie raketten klaarstaan met weer nieuwe verbeteringen, want bij de derde testlancering willen ze echt een schip in een baan om de aarde krijgen.""",2023-01-01,2023-11-01,2023-11-13
42790943,Wekdienst 18/11: Sinterklaas in het land • EK-kwalificatieduel Nederland-Ierland,NOS.nl,2023-11-18,"Goedemorgen! Het Nederlands elftal speelt de EK-kwalificatiewedstrijd tegen Ierland en in Gorinchem is de landelijke intocht van Sinterklaas. 

Eerst het weer: vanochtend komt in het noordoosten eerst mist voor. Elders neemt de bewolking snel toe, gevolgd door regen. Pas in de loop van de avond wordt het vanuit het westen droger. Er staat een stevige zuidenwind.

Ga je de weg op? Hier vind je het overzicht van de wegwerkzaamheden en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De voorzitter van het Amerikaanse Huis van Afgevaardigden, Mike Johnson, heeft vrijdag beelden vrijgegeven van de bestorming van het Capitool. Hij belooft in de komende maanden ""in golven"" in totaal 44.000 uur aan beeld dat door bewakingscamera's werd opgenomen beschikbaar te stellen voor het publiek.

De beelden zijn te bekijken op een speciale website . Al het beeld dat op de website verschijnt was al eerder gedeeld met mediakanalen, maar het is nu voor het eerst ook voor het grote publiek te bekijken. Op de beelden zijn geen staatsgeheimen te zien of andere zaken die het land mogelijk in gevaar zouden kunnen brengen, bezweert Johnson.

Ander nieuws uit de nacht

En dan nog even dit:

Rondje Binnenhof verplaatst zich naar het Mediapark, waar een paar lijsttrekkers in debat gaan. Marleen de Rooy en Gerri Eickhof moeten rennen om Omtzigt en Timmermans te spreken. Xander van der Wulp kijkt met een broodje paling naar de laatste peilingen. Komt er nog een verrassing?

Fijne zaterdag!",2023-01-01,2023-11-01,2023-11-13
42790978,"Wilders ziet 'gamechanger', opvallende winst in peiling • 400 stembureaus niet volledig toegankelijk ",NOS.nl,2023-11-18,"17:23

PVV-leider Wilders ziet 'gamechanger' na peiling De Hond

Geert Wilders

@geertwilderspvv

*** GAMECHANGER! ***

PVV +5 en op 26 zetels! 👍

Gedeelde 1e plaats met de VVD.

Niemand kan nog om de PVV kiezer heen! Laatste peiling van vandaag van @mauricedehond.

#StemPVV #PVV https://t.co/y6ATqkFpCi

16:22

18 november 2023

PVV-leider Wilders ziet een gamechanger - een opvallende wijzing in de virtuele verdeling van Tweede Kamerzetels. Volgens een nieuwe peiling van Maurice de Hond kan de PVV 26 zetels halen, evenveel als de VVD. Dat is vijf meer dan De Hond een week eerder peilde. NSC van Omtzigt gaat in deze peiling vijf zetels terug ten opzichte van de vorige.

De Hond heeft de meningen gepeild na het SBS-debat van donderdagavond. Andere partijen, vooral in de links-progressieve hoek, reageren geschrokken en zien het als een bevestiging dat er woensdag veel op het spel staat.

Met grote interesse kijken ze uit naar de peilingen van de grote bureaus die begin volgende week met een nieuwe tussenstand komen. De NOS hanteert altijd de Peilingwijzer, met een gewogen gemiddelde van de peilingen van I&O Research en Ipsos/Eenvandaag . Maurice de Hond werkt met Peil.nl niet mee aan deze Peilingwijzer.

15:36

Meer dan 400 stembureaus niet toegankelijk voor mensen met beperking

Mensen met een lichamelijke beperking kunnen niet in elk stembureau hun stem uitbrengen. Meer dan 400 stembureaus zijn niet voor iedereen toegankelijk, meldt de Open State Foundation, een organisatie die zich inspant voor een digitaal transparante overheid. De gegevens zijn verzameld op het platform Waar is mijn stemlokaal? .

In totaal zijn er in het hele land ruim 9800 stembureaus, wat betekent dat ongeveer 4,5 procent van de bureaus niet volledig toegankelijk is. Die zijn in 108 gemeenten, waaronder grote plaatsen zoals Amsterdam, Rotterdam, Den Haag, Utrecht, Almere, Groningen, Apeldoorn en Zwolle.

Gemeenten moeten ervoor zorgen dat alle stembureaus toegankelijk zijn voor mensen met een beperking. Ze moeten bijvoorbeeld een verlaagd schrijfblad aanbieden voor mensen in een rolstoel.

14:38

Van Baarle (Denk) gelooft in groei, belangrijk dat achterban ook naar stembus gaat

De leider van Denk, Stephen van Baarle voert campagne op de Afrikaandermarkt in Rotterdam-Zuid. Hij is blij met het enthousiasme waarmee hij ontvangen wordt, er worden filmpjes en foto's gemaakt en handen geschud. Van Baarle vraagt de passanten met nadruk om vrienden en familie te bewegen om naar de stembus te gaan.

""Mensen voelen zich gehoord door het geluid van Denk, maar we kunnen alleen iets veranderen als er zoveel mensen uit hun netwerk ook echt gaan."" De partij heeft nu drie zetels in de Tweede Kamer en staat volgens de Peilingwijzer tussen de drie en vijf zetels. ""Ik heb er vertrouwen in dat we gaan groeien.""

13:39

Omtzigt: ik begrijp niet altijd wat VVD wil

NSC-leider Omtzigt is in een winkelcentrum in Diemen om folders uit te delen. Hij denkt dat de campagne de komende dagen nog fel zal zijn. Hij zegt ook dat hij niet veel begrijpt van de voorstellen van de VVD. Hij ziet in het verkiezingsprogramma van de partij geen oplossingen voor de problemen in het land.

""Ik heb nog geen plan gehoord wat ze nu concreet willen."" Dat VVD-leider Yesilgöz campagne voert onder het motto ""nieuwe politiek"", noemt hij een grap. ""Als de VVD nieuwe politiek is, weet ik niet wat de oude is.""

13:10

Wat is strategisch stemmen? Waar worden de peilingen op gebaseerd? En nog meer antwoorden

Waar gaan de verkiezingen eigenlijk over? Wat is het gevolg dat er zoveel nieuwe lijsttrekkers meedoen? Wat gebeurt er in de laatste dagen van de campagne? En ook: zijn jullie de campagne niet beu? De politiek verslaggevers Albert Bos en Marleen de Rooy geven antwoord op tientallen vragen die bij de NOS zijn binnengekomen.

11:25

Ipsos-onderzoek: hogeropgeleiden eerder geneigd om naar de stembus te gaan

Relatief veel meer mensen met een hbo- of een wo-opleiding zijn van plan om bij de Tweede Kamerverkiezingen hun stem uit te brengen dan mensen met een middelbare beroepsopleiding of alleen middelbare school. Dat valt op te maken uit een onderzoek van Ipsos in opdracht van de NOS.

11:14

Negen partijen doen beloften over lhbti-emancipatie en ondertekenen Regenboogakkoord 

Net als bij de vorige Tweede Kamerverkiezingen heeft een aantal partijen ook deze keer het zogenoemde Regenboog-stembusakkoord ondertekend. Dat zijn afspraken over maatregelen om discriminatie en geweld tegen lhbti-personen en andere minderheden aan te pakken.

Vanochtend hebben negen partijen - VVD, GroenLinks-PvdA, D66, CDA, Partij voor de Dieren, SP, Volt, Bij1 en 50Plus - laten weten hun handtekeningen onder de afspraken te zetten. NSC en BBB doen het niet.

In het akkoord staat onder meer dat er een wettelijk verbod komt op pogingen tot lhbti-conversie ('genezing'), dat er wettelijk transitieverlof wordt ingevoerd voor transpersonen en dat de wachtlijsten voor transgenderzorg worden aangepakt.

COC Nederland

@COCNederland

Negen politieke partijen tekenden vandaag COC’s Regenboog Stembusakkoord 2023. Daarin een reeks beloften over lhbti+emancipatie voor de komende kabinetsperiode. Er werd getekend door VVD, GL|PvdA, D66, CDA, Partij voor de Dieren, SP, Volt, BIJ1 en 50PLUS.

https://t.co/yy52ttygP1 https://t.co/ixnxFboLgO

10:51

18 november 2023

09:45

De grachten door, flyeren en nog een aantal debatten voor de boeg

De afgelopen weken draaide de campagne voor de Tweede Kamerverkiezingen van aanstaande woensdag al op volle toeren. Er zijn interviews gedaan met landelijke en regionale kranten en de radio- en televisiestudio's van allerlei publieke omroepen en RTL en SBS zijn bezocht. Maar de allerbeslissende tijd is nu pas aangebroken.

Vandaag wordt er opnieuw druk geflyerd, net als vorige weekend. Volt-leider Dassen stapt in een boot. Ander lijsttrekkers knopen op straat, bij markten en op treinstations met hun folders een gesprekje aan met de voorbijgangers. Dit werk levert overigens nooit de meeste kiezers op, weten alle campagneteams. Het is wel goed voor het beeld, om te laten zien dat de politici hun kiezers niet alleen via het beeldscherm proberen te bereiken.

In debatten kunnen de partijen vooral hun onderlinge verschillen laten zien over hun aanpak van een aantal maatschappelijke problemen. Dit jaar gaat het vooral over bestaanszekerheid, de woningnood, migratie en het terugwinnen van het vertrouwen van de teleurgestelde kiezer.

Dit weekend gaat een aantal lijsttrekkers naar het NOS-Jeugdjournaaldebat, dat zondag wordt uitgezonden om 19.00 uur op NPO 3. Vanavond is er ook nog het Debat van het Zuiden, waarvan NSC-leider Omtzigt en GroenLinks-PvdA-leider Timmermans de uitnodiging hebben afgeslagen.

09:15

Voor de zwevende kiezer: welke kieshulpen zijn er en hoe werken ze?

Het aantal zwevende kiezers was nog nooit zo hoog. Die zwevende kiezers vullen massaal kieshulpen in. In deze video duikt NOS op 3 in de wereld achter de kieshulpen.

09:10

Nog even lezen: wie zijn de lijsttrekkers? En waar staan hun partijen voor?

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

09:00

De dag van gisteren: een andere toon

Bij Op1 zaten NSC-leider Omtzigt en Timmermans van GroenLinks-PvdA en de onderlinge toon was anders dan bij vorige debatten. Omtzigt had de linkse partij eerder ""een moeilijke partner"" genoemd, maar nu was de toon anders. De twee politici namen de tijd om de belangrijkste onderwerpen - zoals armoedebestrijding, migratie, maar ook abortus - door te nemen en hun overeenkomsten en verschillen te belichten. Van mogelijke samenwerking in een nieuwe coalitie is trouwens nog geen sprake.

Bij Nieuwsuur zat VVD-leider Yesilgöz en zij benadrukte dat de VVD de afgelopen jaren in het kabinet ""te veel met zichzelf bezig is geweest"". In hoeverre neemt de nieuwe VVD-leider verantwoordelijkheid voor wat er onder de kabinetten-Rutte is gebeurd? Het is een veelgestelde vraag in de campagne en Yesilgöz zegt dan regelmatig dat ze ""de fouten erkent, problemen wil oplossen en vooruit wil kijken"". In het programma sprak ze verder haar voorkeur uit om met BBB, NSC en mogelijk het CDA te gaan regeren.

In de ochtend zat Esther Ouwehand van de Partij voor de Dieren bij de NOS en die sprak haar vrees uit dat uiteindelijk te weinig partijen zich zullen inzetten voor de natuur. Ze krabbelen volgens haar terug als puntje bij paaltje komt. ""Er is geen enkele partij die zo vasthoudt aan het beschermen van de natuur"", zei ze over haar eigen partij.

08:15

Teruglezen: spanning in de 'warrooms'

Pieter Omtzigt gaat voor de verkiezingen echt niet zeggen wie er premier zal worden als NSC de grootste wordt. GroenLinks-PvdA hoopt nog steeds de grootste te worden, door ruwweg vijf zetels weg te halen bij andere partijen op links en nog eens vijf uit het 'midden'. BBB denkt net als in maart de peilingen te kunnen verslaan. En Geert Wilders moet zijn mildere toon in ieder geval nog een paar dagen volhouden. Het zijn dingen die je oppikt als je nu spreekt met mensen dicht bij de lijsttrekkers.

Lees verder:

gisteren, 08:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790990,In gesprek met VVD-lijsttrekker Dilan Yeşilgöz,NOS.nl,2023-11-17,"Het politieke interview met de lijstrekker van de VVD, Dilan Yeşilgöz. Over haar nieuwe bestuurscultuur, veiligheid en ondernemen.",2023-01-01,2023-11-01,2023-11-13
42791003,Bontenbal: CDA had te weinig klimaatambities,NOS.nl,2023-11-14,"CDA leider Bontenbal wil werk maken van het klimaat, ook al verliest de partij kiezers aan de BBB.",2023-01-01,2023-11-01,2023-11-13
42791004,Tot frustratie van tegenstanders doet VVD het opvallend goed in de peilingen,NOS.nl,2023-11-14,Ondanks alle kritiek blijft de VVD het in de peilingen erg goed doen. En dat leidt bij tegenstanders tot groeiende frustratie.,2023-01-01,2023-11-01,2023-11-13
42791056,Krimpplan Schiphol voorlopig van de baan na druk VS en EU,NOS.nl,2023-11-14,"De voorgenomen krimp van Schiphol naar 460.000 vluchten per jaar gaat voorlopig niet door. Dat heeft demissionair minister Harbers van Infrastructuur besloten, na kritiek van de Europese Unie en de Verenigde Staten. Volgend jaar kunnen er dus nog 500.000 vluchten via Schiphol gaan.

Gisteren was er overleg over de plannen. De Amerikanen waren het niet eens met de krimp en dreigden met tegenmaatregelen, die vooral KLM zouden raken.

Vorige week werd bekend wat voor gevolgen de krimp zou hebben voor de start- en landingsrechten (de zogeheten 'slots') van luchtvaartmaatschappijen. Een van de gevolgen was dat nieuwe maatschappijen hun slots zouden verliezen. Dat zou onder meer de Amerikaanse maatschappij JetBlue treffen.

Doel vasthouden

Al eerder spanden luchtvaartmaatschappijen in ons land een zaak aan tegen de regering vanwege de voorgenomen krimp. Volgens hen probeerde het ministerie eenzijdig de vermindering op te leggen. Daar waren ze het niet mee eens.

Verschillende belangenbehartigers in de luchtvaart steunden de rechtszaak. De zaak werd eerst gewonnen door de maatschappijen, maar in het hoger beroep kreeg het ministerie gelijk . De zaak ligt nu nog bij de Hoge Raad, de hoogste rechter in ons land.

In een brief aan de Tweede Kamer meldt minister Harbers nu dat er meer landen, waaronder Canada, hun zorgen hebben geuit over de krimpplannen. De voorgenomen krimp wordt opgeschort tot in elk geval de uitspraak van de Hoge Raad.

Harbers erkent dat dat een ""een bittere pil voor de omgeving"" is, maar benadrukt dat ""het kabinet vasthoudt aan het herstellen van de balans tussen Schiphol en haar leefomgeving"".

Dat kan ook, want er is inmiddels een Europese procedure bezig om de krimp toch uit te voeren. De zogeheten balanced approach verzamelt ideeën vanuit alle hoeken, waaronder omwonenden, maatschappijen en andere partijen. Uit die plannen moeten maatregelen komen die voldoende zijn om bijvoorbeeld geluidsoverlast te verminderen.

'Verbijsterd'

Omwonendenorganisatie Schiphol Watch zegt verbijsterd te zijn door de beslissing. ""Eigenlijk is het kabinet gechanteerd door de Amerikanen. Een ander land gaat nu bepalen hoe groot onze luchthaven moet zijn"", zegt Alfred Blokhuizen van Schiphol Watch. ""Het voelt ook als een een-tweetje tussen het kabinet, KLM en Schiphol om eronder uit te komen. Het is minachting van het probleem dat is ontstaan door luchthaven. De overlast en luchtvervuiling zijn zo gigantisch.""

Sijas Akkerman van de Natuur en Milieufederatie Noord-Holland noemt de situatie onbegrijpelijk: ""Wij roepen alle politieke partijen op dit besluit op dag 1 na de verkiezingen terug te draaien.""

Schiphol zelf zegt ook teleurgesteld te zijn. ""Met deze ontwikkeling trekken omwonenden aan het kortste eind. Vermindering van het aantal vluchten is voor ons geen doel op zich, maar eindelijk was er duidelijkheid en zekerheid voor omwonenden. Het is echt de hoogste tijd dat omwonenden merkbaar minder hinder krijgen.""

KLM is tevreden

KLM deed mee aan de rechtszaak tegen het krimpplan en is dan ook blij. ""We zijn tevreden dat de overheid dit heeft besloten. Het is een belangrijke stap om tegenmaatregelen te voorkomen en te kunnen blijven vliegen op de VS.""

De maatschappij vindt dat geluidsvermindering ook bereikt kan worden door nieuwere, stillere toestellen in te zetten en dat een vermindering van het aantal vluchten niet nodig is. ""In de komende maanden zullen wij de eerste Airbus A320neo-toestellen in gebruik nemen, met een geluidsreductie van gemiddeld 33 procent"", aldus KLM.",2023-01-01,2023-11-01,2023-11-13
42791059,Toch steun in Eerste Kamer voor wet tegen tijdelijke huurcontracten,NOS.nl,2023-11-14,"Een initiatiefwet van PvdA en ChristenUnie om tijdelijke huurcontracten zo veel mogelijk tegen te gaan, is ook aangenomen in de Eerste Kamer. Daarmee worden vaste huurcontracten voor onbepaalde tijd weer de norm, om de rechten van huurders beter te beschermen. Wel blijven er uitzonderingen mogelijk.

Het bleef lang onzeker of er wel voldoende senatoren voor de wet van de Tweede Kamerleden Nijboer (PvdA) en Grinwis (CU) zouden stemmen. De BBB, met zestien zetels de grootste fractie in de Eerste Kamer, trok onlangs plotseling de steun voor het voorstel in. Volgens die partij moeten verhuurders en huurders vooral onderling afspraken maken over de lengte van een contract.

Ook het CDA twijfelde, maar stemde vandaag toch voor. Dat gebeurde nadat de hele Eerste Kamer een motie van het CDA had gesteund om de mogelijkheden voor verhuur van kamers door een hospita te verruimen. De christendemocraten waren bang dat de afschaffing van de tijdelijke huurcontracten een belemmering zou gaan vormen voor hospitaverhuur.

Met de steun van het CDA haalde het wetsvoorstel het: 44 van de 75 senatoren stemden voor. BBB, VVD, JA21 en FvD stemden tegen. Zij vrezen dat door de wet nog minder particulieren hun woningen willen gaan verhuren.

Stress en onzekerheid

In 2016 werden de mogelijkheden voor tijdelijke verhuur nog verruimd, maar dat leidde niet tot meer particulier aanbod op de markt zoals de verwachting was. Tegelijkertijd ondervinden veel huurders er juist stress en onzekerheid van, omdat ze na een tijdelijk contract van twee jaar weer op straat kunnen belanden of geconfronteerd worden met een huurverhoging.

De betere huurbescherming gaat gelden voor nieuwe huurcontracten. Bestaande tijdelijke contracten mogen blijven bestaan.

Er komen ook uitzonderingen. Zo mogen verhuurders de huur opzeggen als ze naaste familie in de woning willen laten wonen of als ze er na een verblijf in het buitenland zelf weer willen gaan wonen. Ook tijdelijke verhuur aan studenten blijft mogelijk.",2023-01-01,2023-11-01,2023-11-13
42791084,Vanavond op tv: In gesprek met PVV-lijsttrekker Geert Wilders,NOS.nl,2023-11-14,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van PVV. Wat voor een samenleving heeft de PVV voor ogen? En wat heeft de PVV tot nu toe bereikt? Lijsttrekker Geert Wilders is te gast.",2023-01-01,2023-11-01,2023-11-13
42791085,Oud-PVV-gedeputeerde is kritisch op de islampolitiek van Wilders,NOS.nl,2023-11-14,"Ruim tien jaar geleden was Theo Krebber nog gedeputeerde namens de PVV in Limburg. Maar anno 2023 noemt hij het plan voor een bouwstop van moskeeën ""onzin"" en ""kretologie"".",2023-01-01,2023-11-01,2023-11-13
42791088,In gesprek met PVV-lijsttrekker Geert Wilders,NOS.nl,2023-11-14,"Het politieke interview met de lijstrekker van de PVV, Geert Wilders. Wat voor een samenleving heeft de PVV voor ogen? En wat heeft de PVV tot nu toe bereikt?",2023-01-01,2023-11-01,2023-11-13
42791095,Van der Plas reageert fel in Khalid & Sophie: 'Jullie zetten iemand voor gek',NOS.nl,2023-11-13,BBB-leider Caroline van der Plas windt zich bij Khalid & Sophie op over een filmpje waarin een verslaggever op bezoek gaat in Budel. Die interviewt een inwoner die zich zorgen maakt over de overlast door asielzoekers.,2023-01-01,2023-11-01,2023-11-13
42791110,"EU van geopolitiek belang, maar doet in de verkiezingscampagne niet mee",NOS.nl,2023-11-14,"Kysia Hekster

Correspondent Europese Unie 

Bas de la Rie

Redacteur Brussel

Kysia Hekster

Correspondent Europese Unie 

Bas de la Rie

Redacteur Brussel

In de verkiezingscampagne is het oorverdovend stil rond de Europese Unie. Dat is opvallend, want de EU manifesteert zich steeds nadrukkelijker als geopolitieke speler, bijvoorbeeld in de oorlogen in Oekraïne, Israël en Gaza. Ook wordt steeds meer wetgeving die in Nederland van kracht is mede gemaakt door Nederlandse ministers en ambtenaren in Brussel. Een iets meer naar buiten gerichte blik in de campagne zou gerechtvaardigd zijn.

Uit onderzoek van Ipsos in opdracht van de NOS bleek dat kiezers hun stemkeuze vrijwel uitsluitend door binnenlandse thema's laten bepalen. Inflatie, wonen, zorg en migratie gaan daarbij aan kop. Niet gek dus dat politieke partijen hun ideeën over wat er in het buitenland gebeurt achteraan in hun verkiezingsprogramma opschreven, Volt uitgezonderd.

De oorlog in Oekraïne krijgt de meeste aandacht en ""heeft het onvoorstelbare weer voorstelbaar gemaakt"", schrijft de VVD. Volgens GroenLinks-PvdA wil Rusland de internationale rechtsorde ontwrichten en ondermijnt het land ook ""het vredesproject van de Europese Unie"". Nieuwkomer NSC schrijft: ""een goed uitgeruste krijgsmacht is nodig om de internationale rechtsorde en stabiliteit te bevorderen"".

De drie partijen die aan kop gaan in de peilingen pleiten voor het wettelijk vastleggen van de NAVO-norm van twee procent van het bruto binnenlands product voor defensie. Ook CDA, BBB, SGP, Volt, JA21 en D66 zijn daar voor.

Geen sexy oneliner

Door de oorlog in Oekraïne en de toenemende invloed van China is de EU ""een geopolitieke Unie geworden"", zei voorzitter Ursula von der Leyen in haar jaarlijkse toespraak voor het Europees Parlement. Uitbreiding met mogelijk negen landen en een grondige hervorming van de Unie staan nadrukkelijk op de agenda.

De VVD wil dat beoogde nieuwe lidstaten aan alle voorwaarden die bij EU-lidmaatschap horen moeten voldoen en noemt dat ""strikt en fair"". GroenLinks-PvdA vindt dat Oekraïne en de landen op de Westelijke Balkan realistisch uitzicht moeten krijgen op lidmaatschap en pleit voor de mogelijkheid van een stapsgewijze toetreding van nieuwe landen. NSC wil dat een besluit over toetreding van nieuwe landen onderwerp wordt van een correctief referendum.

De Europese discussie over hervorming leent zich niet zo makkelijk voor een sexy oneliner, maar echt hun best doen politieke partijen daar ook niet voor, blijkt bij verdere bestudering van de partijprogramma's.

Verenigde Staten van Europa

Het pro-Europese Volt heeft het radicaalste hervormingsvoorstel. Een ""Verenigde Staten van Europa"" met nog maar één minister van Buitenlandse Zaken voor de hele Europese Unie ""die een volledig mandaat heeft om relaties tussen de EU en de rest van de wereld vorm te geven. Uiteindelijk hebben we in de EU geen nationale ministeries van Buitenlandse Zaken meer nodig"", schrijft de partij.

De Partij voor de Dieren wil dat Europese toppen openbaar worden, de SP wil minder EU en pleit voor afschaffing van de Europese Commissie. PVV en Forum voor Democratie gaan nog een stapje verder en willen uit de EU. JA21 wil voorrang van Nederlandse wetten boven Europese wetgeving, iets wat haaks staat op het kernprincipe van de EU dat uitspraken van het Europees Hof in Luxemburg bindend zijn voor alle lidstaten en in de hele EU gelden.

Effectief asielbeleid

Wat betreft migratie, wat binnen Nederland zo'n belangrijk onderwerp is, kijken partijen ook naar Brussel. Zo schrijft de VVD over de mogelijkheid van een opt-out, een uitzonderingspositie voor Nederland op het gebied van asiel, iets wat NSC, SGP, JA21 en BBB ook willen. Daarbij wordt vaak verwezen naar Denemarken, dat zo'n uitzonderingspositie al heeft.

Maar het is in de praktijk ingewikkeld om die uitzonderingspositie te krijgen. Wet- en regelgeving op terreinen waar afspraken over gemaakt worden binnen de EU moeten juist zoveel mogelijk gelijk zijn, is het uitgangspunt.

GroenLinks-PvdA kijkt ook naar de EU als het gaat over migratie en schrijft ""als het niet lukt om overeenstemming te bereiken in Europa over een rechtvaardig en effectief asielbeleid, zullen we met een 'coalition of the willing' afspraken maken"".

Bij deze Tweede Kamerverkiezingen lijkt het buitenlandbeleid weliswaar geen rol van betekenis te spelen, maar volgend jaar juni zijn de verkiezingen voor het Europees Parlement. Dan zullen het buitenland en de EU onvermijdelijk wél een prominente positie hebben in de campagne.",2023-01-01,2023-11-01,2023-11-13
42791135,'Dit hadden ze ook hier bij de PVV niet zien aankomen',NOS.nl,2023-11-22,"Gejuich op Scheveningen waar PVV-aanhangers de eerste exitpolls van de verkiezingen zien. ""Er is gejuicht toen duidelijk werd dat de PVV met liefst 35 zetels de grootste is geworden. Dit hadden ze niet zien aankomen"", ziet verslaggever Michiel Breeveld.",2023-01-01,2023-11-01,2023-11-20
42791137,"Dit is de exitpoll van Ipsos: PVV duidelijk de grootste, VVD, D66 en CDA verliezen fors",NOS.nl,2023-11-22,De exitpoll van Ipsos is uitgevoerd in opdracht van de NOS en RTL en kent een foutmarge van 1 tot 2 zetels.,2023-01-01,2023-11-01,2023-11-20
42791138,"Exitpoll Ipsos: PVV met 35 zetels met afstand grootste partij, gevolgd door GL-PvdA,VVD en NSC ",NOS.nl,2023-11-22,"De Partij voor de Vrijheid (PVV) van Geert Wilders gaat aan kop in de exitpoll die onderzoeksbureau Ipsos in opdracht van de NOS en RTL heeft gehouden. In de rond 21.30 uur bijgestelde indicatie van de verkiezingsuitslag komt de PVV op 35 zetels uit. Bij de vorige Tweede Kamerverkiezingen, in 2021, haalde de partij fors minder zetels: 17.

Wie er na de PVV komt is volgens onderzoeksbureau Ipsos in de bijgestelde exitpoll too close to call. GroenLinks-PvdA van Frans Timmermans staat in deze indicatie op 25 zetels (voorheen samen 17 zetels) en de VVD van Dilan Yesilgöz heeft er 24 (in 2021 34).

Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

Tussen NSC en de kleinere partijen zit een flink gat: de eerstvolgende partij is D66 met 10 zetels (voorheen 24) en BBB met 7 zetels (voorheen 1). Daarna volgen het CDA en de SP allebei met 5 zetels.

FvD, CU, Denk, PvdD en SGP halen in de laatste exitpoll 3 zetels. Volt is goed voor 2 zetels. 50Plus en JA21 halen allebei 1 zetel. Als deze exitpoll overeenkomt met de uiteindelijke verkiezingsuitslag komen BIJ1 en BVNL niet terug in de Tweede Kamer.

Eerste reactie Wilders

Geert Wilders heeft op X een korte video geplaatst, waarin zijn eerste reactie op de exitpoll te zien is.

""We kunnen dit wel een historische avond noemen. Geen van ons hier aan tafel heeft ooit meegemaakt dat niet één van de traditionele partijen de verkiezingen wint.

Er is de laatste dagen natuurlijk van alles gebeurd onder de kiezers. Er waren veel zwevende kiezers, er waren strategische kiezers. Uit onderzoeken blijkt ook dat de PVV voor het eerst aantrekkelijk werd voor zwevende kiezers. En dat potentieel hebben ze wel echt benut.

Ook GroenLinks-PvdA heeft geprofiteerd van strategische kiezers, maar wat te zien is bij alle locaties waar nu uitslagenavonden zijn, is dat ze allemaal geschrokken zijn van de overwinning van de PVV.""

De verkiezingsresultaten zijn de hele avond te volgen bij de NOS via tv, radio, NOS.nl en de app. Online vind je alle uitslagen hier .

De exitpoll is een indicatie van de verkiezingsuitslag, gebaseerd op een peiling door Ipsos in opdracht van de NOS en RTL bij zestig stembureaus. De exitpoll is een schaduwverkiezing. Kiezers zijn na het stemmen gevraagd of zij nog een keer willen 'stemmen'. Ze vulden dan buiten het stembureau een formulier in dat lijkt op het officiële stembiljet en leveren die anoniem in bij een stembus van de onderzoekers.

Op basis van die stemmen geeft Ipsos een indicatie van de verkiezingsuitslag in zetels. Er geldt een foutmarge van één zetel, wat dus wil zeggen dat partijen in de uiteindelijke uitslag een zetel meer of minder kunnen halen dan de exitpolls laten zien. In uitzonderlijke gevallen kan het verschil ook twee zetels zijn.

Met de exitpoll achter de rug is het wachten op de eerste resultaten. Naar verwachting zullen die vanaf het komende uur per gemeente gaan binnendruppelen. Vanaf ongeveer 23.00 uur valt te verwachten dat de uitslagenstroom wat versnelt.

Daarna volgt in de loop van de nacht persbureau ANP met de eerste voorlopige prognoses van de zetelverdeling in de Tweede Kamer. Die zijn gebaseerd op daadwerkelijke uitslagen tot dan toe, waardoor ze nauwkeuriger zouden moeten zijn dan de exitpoll. Morgen, als alle uitslagen binnen zijn, hoopt het ANP de voorlopige prognose om te zetten in een prognose van de einduitslag.

Liever een spoorboekje voor de uitslagenavond en de dagen erna? Hier kun je lezen hoe je de verkiezingsuitslagen kunt volgen bij de NOS .",2023-01-01,2023-11-01,2023-11-20
42791154,"Opkomst tot 19.45 uur 66 procent, lager dan 2017 • Lef-lijsttrekker komt weer vrij",NOS.nl,2023-11-22,"Het is verkiezingsdag! In dit liveblog houden we je op de hoogte van al het verkiezingsnieuws.

Er zijn bij deze verkiezingen veel nieuwe gezichten. In onze verkiezingstool stellen we de lijsttrekkers en partijen voor.

20:32

Liveblog gesloten

Dit liveblog is gesloten. Volg het nieuws rond de verkiezingen ons nieuwe liveblog .

19:54

Opkomst tot 19.45 uur 66 procent

Tot 19.45 uur heeft 66 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het op hetzelfde tijdstip 73 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te kunnen maken is er daarom gekozen om de cijfers naast die van 2017 te leggen.

De opkomst kwam in 2017 uit op 81,6 procent. In 2021 was dat 78,7 procent.

19:51

Opkomst op Schiermonnikoog boven de 100 procent

De opkomst op Schiermonnikoog ligt al boven de 100 procent, meldt burgemeester Ineke van Gent op X .

De hoge opkomst komt door toeristen die op het eiland komen stemmen, legt ze uit aan Omrop Fryslân. ""November is de wandelmaand"", zegt van Gent. ""Maar we hebben gelukkig genoeg biljetten, dus we gaan het zien.""

Schiermonnikoog was tijdens de Provinciale Statenverkiezingen afgelopen maart als eerste gemeente klaar met het tellen van de stemmen. Vlieland en het Gelderse Rozendaal komen vaak ook snel met de uitslagen.

19:09

Stemmen in een museum, moskee of gemeentehuis

18:38

Burgemeester met pepernoten langs alle stemlokalen in Hardenberg

Burgemeester Maarten Offinga van Hardenberg in Overijssel wilde vandaag niet in het gemeentehuis zitten terwijl er honderden vrijwilligers druk zijn bij de stembureaus. Daarom ging hij alle 49 stemlokalen langs om wat lekkers te brengen. Achter in zijn kofferbak liggen drie grote boodschappentassen vol met snoepgoed. ""Vorige verkiezingen heb ik paaseitjes uitgedeeld. Dat paste toen in het seizoen. Nu zijn het pepernoten.""

18:30

Disco-stemmen in Utrecht

In de bibliotheek op de Neude in Utrecht werd vanochtend een feestje gebouwd rond de stembusgang. Kiezers konden dansen na het stemmen. Tussen 07.30 en 09.30 uur was er silent disco:

17:57

Opkomst tot 17.45 uur 50 procent, lager dan 2017

Tot 17.45 uur heeft 50 procent van de stemgerechtigden zijn stem uitgebracht, meldt onderzoeksbureau Ipsos. Dat is lager dan bij de Tweede Kamerverkiezingen in 2017: toen was het percentage op hetzelfde tijdstip 55 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemde in 2017 81,6 procent van de stemgerechtigden. In 2021 was dat 78,7 procent.

17:41

Lef-lijsttrekker komt vrij, maar mag niet bij de Tweede Kamer komen 

Lef-lijsttrekker Daniël van Duijn komt vrij, nadat hij gisteravond het slotdebat van de NOS op NPO 1 had verstoord en daarna werd aangehouden. Zijn advocaat Willem Jebbink bevestigt de vrijlating van Van Duijn. De voorwaarde is wel dat hij op verkiezingsavond niet bij de Tweede Kamer mag komen.

Het slotdebat vond plaats in de Tweede Kamer en tijdens de uitzending schreeuwde Van Duijn van dichtbij naar de lijsttrekkers van de VVD, NSC en GroenLinks-PvdA. Het OM meldt op X dat de lijsttrekker zich later bij de rechter moet verantwoorden voor onder meer ambtsdwang en verzet bij aanhouding.

De communicatieafdeling van de NOS noemt het incident heel vervelend en zegt dat dat de man was aangemeld als publiek en zo op de gastenlijst stond. ""Bij de screening was er geen aanleiding om hem niet toe te laten. We gaan dit voorval evalueren. Net als iedereen die in en rond de uitzending aanwezig was, moest de man bij binnenkomst door de uitgebreide controle van de Tweede Kamerbeveiliging.""

OM Den Haag

@OM_DenHaag

Een 32-jarige man uit Amsterdam die gisteravond het slotdebat van de @NOS verstoorde, wordt eind van de middag op vrije voeten gesteld. Hij mag zich later voor de rechter verantwoorden voor o.a. ambtsdwang en verzet bij aanhouding.

17:42

22 november 2023

17:46

'Op Bonaire gaan maar weinig mensen stemmen'

Sinds 12.30 uur wordt er ook in het Caribisch deel van het Koninkrijk gestemd, zoals op Bonaire. Volgens correspondent Dick Drayer is er bij de kiezers die komen opdagen bij de stembureaus veel enthousiasme voor de verkiezingen. ""Maar dat zijn dus allemaal mensen die gaan stemmen"", zegt hij in Nieuws & Co op Radio 1.

""Gisteren reed ik rond over het eiland om mijn oor te luister te leggen, en dan zie je toch eigenlijk dat het heel weinig mensen echt interesseert. Je ziet ook nauwelijks verkiezingsposters. Er wordt geen campagne gevoerd. Van een enkele partij zoals de CU en de BBB zie je af en toe nog wel een poster, maar het is allemaal zo marginaal dat ik wel kan zeggen dat de meeste mensen niet stemmen. Ook bij de vorige Kamerverkiezingen kwam op Bonaire maar 22 procent naar de stembus.""

Kiezers bij stembureaus in Kralendijk op Bonaire:

17:14

Stemmen tussen de varkens

In het Drentse Valthermond is wel een heel bijzondere stemlocatie. Varken Vetsie heeft speciaal voor de gelegenheid de rode loper uitgelegd.

16:54

Spanning achter de schermen bij het slotdebat

Gisteravond was het slotdebat in de Tweede Kamer, en Marleen, Gerri en Xander nemen je mee achter de schermen. Zijn de lijsttrekkers nerveus, en is dit nou een gamechanger? Je ziet het in Rondje 55:

16:39

Forum voor Democratie houdt vanwege veiligheid geen uitslagenavond

De kandidaat-Kamerleden van FvD komen vanavond niet bij elkaar om, net als voorgaande jaren, de verkiezingsuitslagen samen met leden af te wachten. Een woordvoerder laat weten dat in overleg met de overheidsdiensten en de eigen beveiligers de risico's zijn afgewogen maar dat de partij het toch niet aandurft. De campagnedag eindigt aan het einde van de middag voor de partij in Sportcafé Zuid in Amsterdam, zonder lijsttrekker Thierry Baudet.

Baudet werd maandagavond op een verkiezingsbijeenkomst van zijn partij in een café twee keer op zijn hoofd geslagen met een bierflesje. Sindsdien heeft Baudet extra overleg met de overheid over zijn beveiliging. De vermoedelijke dader, een minderjarige jongen, zit nog vast. Eind oktober werd Baudet ook al op zijn hoofd geslagen toen hij een lezing ging houden in Gent.

16:07

Tot nu toe 62.000 buitenlandse stemmen 

Er zijn tot nu toe 62.808 stemmen uit het buitenland binnengekomen. Dat is 60 procent van de meer dan 100.000 Nederlanders die als kiezer in het buitenland geregistreerd staan. Stemmen uit het buitenland komen binnen bij de gemeente Den Haag.

Dit aantal kan nog wel oplopen, zegt een woordvoerder van de gemeente. Dat komt omdat stemmers in het buitenland hun stem op twee manieren kunnen opsturen: via de post naar de gemeente Den Haag via de Nederlandse ambassade of het consulaat in hun woonland. De post die naar de gemeente is gestuurd moest vandaag om 15.00 uur binnen zijn. De post die via de ambassade binnenkomt mag tot komende maandag om 17.00 uur meegeteld worden.

Op X klagen enkele kiesgerechtigden wel over de stem die ze op hebben gestuurd. Zo meldt een van hen dat haar brief op 7 november op de bus heeft gedaan, maar op 16 november kreeg ze de brief weer terug omdat de brievenbus te vol zou zijn. De gemeente zegt dat het onduidelijk is hoeveel mensen hier last van hebben. Onduidelijk is of die stemmers in het buitenland een track-and-trace code hebben gebruikt.

PostNL laat in een reactie aan persbureau ANP weten dat het bedrijf de buitenlandse stemmen handmatig heeft gesorteerd. ""De laatste batch met stembiljetten is inmiddels in Den Haag afgeleverd, aldus een woordvoerder.""

15:52

Opkomst 15.45 uur: 40 procent, lager dan in 2017

Tot 15.45 uur heeft 40 procent van de stemgerechtigden zijn stem uitgebracht, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het aantal op dat tijdstip 43 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemde in 2017 81,6 procent van de stemgerechtigden. In 2021 was dat 78,7 procent.

15:45

Stembureau voor blinden en slechtzienden

In de bibliotheek van Goor kunnen mensen vandaag gebruik maken van de zogenaamde stemmal. Zo'n mal helpt mensen met beperkt zicht met het uitbrengen van hun stem. 

Marije Averdijk is een van de kiezers die gebruikt maakt van de mal. ""Het is een soort van grote plank waar je het stembiljet onderlegt. Je kunt op de mal voelen waar op het biljet de kandidaat staat waarop je wil stemmen. Nu hoef ik nooit meer te twijfelen of ik wel het juiste vakje heb aangekruist.""

15:15

De verkiezingsuitslagen bij de NOS: van exitpoll naar uitslag in vier stappen

Vanavond om 21.00 uur sluiten de stembureaus en begint het tellen van de stemmen. De NOS brengt vanaf dat moment de verkiezingsresultaten via tv, radio, NOS.nl en de app. Hoe gaat dat precies in zijn werk?

Lees er hier meer over:

15:12

Onjuiste berichten op sociale media over 2 rode vakjes bij stem op GL-PvdA

Op sociale media gaan berichten rond dat mensen die op GroenLinks-PvdA willen stemmen twee hokjes rood moeten kleuren in plaats van één. ""Dat is niet juist"", waarschuwt het ministerie van Binnenlandse Zaken in een verklaring. ""Voor een geldige stem moet je één bolletje rood kleuren.""

In de circulerende berichten op WhatsApp, X en andere sociale media staat onder meer: ""Wil je #GroenLinks-PvdA stemmen vandaag? Let dan goed op dat je twee bolletjes rood moet kleuren. Dit i.v.m. de gecombineerde lijst.""

14:29

Voorzitter stembureau past op hond zodat baasje kan stemmen

Dat honden niet mee mogen naar stembureau de Stadkamer in Zwolle blijkt niet bij elke inwoner bekend te zijn. Bij het stemlokaal kwam iemand aan met de hond, maar die mocht niet mee naar binnen, is te zien bij RTV Oost .

Gelukkig was voorzitter Johan Deij van het stembureau de beroerdste niet en wachtte hij voor de deur bij de hond, zodat het baasje rustig zijn stem kon uitbrengen.

Het verschilt per stembureau of honden mee naar binnen mogen. Voor slechtzienden is het wel toegestaan om een blindengeleidehond mee te nemen naar het stemhokje.

14:00

Foutje! Vrijwilliger in Almere Poort geeft stempassen mee terug naar huis

Bij een stembureau in Almere Poort hebben drie Almeerders hun stempas per ongeluk weer mee naar huis gekregen, meldt Omroep Flevoland . Een vrijwilliger was volgens een getuige niet goed op de hoogte van de regels en gaf de stempas weer terug aan de stemmers. Er werd snel ingegrepen, maar toch zijn de drie stemmers weer vertrokken met hun stempas op zak.

De gemeente laat weten de situatie te betreuren, maar noemt het ook ""niet meer dan onhandig"". Een woordvoerder zegt dat er drie stembiljetten meer in de stembus zitten dan er stempassen zijn ingeleverd. Die stemmen worden gewoon meegenomen in de telling. Wat de gemeente gaat doen als deze kiezers zich opnieuw melden met hun stempas, is nog niet duidelijk, meldt Omroep Flevoland .

13:55

Opkomst tot 13.45 uur 28 procent, lager dan 2017

Tot 13.45 uur heeft 28 procent van de stemgerechtigden zijn stem uitgebracht, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het aantal 33 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemde in 2017 81,6 procent van de stemgerechtigden. In 2021 was dat 78,7 procent.

13:33

Taart voor jongste én jarige stemmer in Duiven

In Duiven werd de jarige Cathelijne op het stembureau feestelijk onthaald door de burgemeester. Ze werd vandaag achttien jaar en maakte direct gebruik van haar stemrecht, waardoor ze de jongste stemmer is in de gemeente, meldt Omroep Gelderland .

Ze kreeg taart uit handen van burgemeester Hieltjes.

12:52

Stembureau stadhuis Meppel weer open na brand

Het stembureau in het stadhuis van Meppel dat werd gesloten vanwege een brandmelding, is vanaf 13.00 uur weer open. Dat laat de burgemeester van Meppel weten in een bericht op X .

Het stembureau is anderhalf uur gesloten geweest nadat brand was ontstaan in een kabelboom in de technische ruimte van het stadhuis. Er is niemand gewond geraakt en de ontruiming is volgens de burgemeester goed verlopen. Na ventilatie is het stembureau in het stadhuis weer beschikbaar.

12:38

Printfout bij stembiljetten in Friese gemeente: zwarte streep door rondje van Ollongren

Op stembureau De Wâldsang in de gemeente Achtkarspelen in Friesland is een drukfout ontdekt in de stembiljetten. Door de fout stond een dikke zwarte streep door het vakje bij demissionair minister Kajsa Ollongren van D66.

De gemeente Achtkarspelen nam contact op met de Kiesraad om te controleren of het stembiljet wel geldig was. Ondertussen werd het stembureau uit voorzorg gesloten. De Kiesraad bevestigde uiteindelijk dat alle stembiljetten gewoon geldig zijn, waarna het stembureau weer is geopend.

De gemeente Achtkarspelen laat weten dat het om zo'n 8000 stembiljetten gaat die de drukfout bevatten.

12:30

Ook stembureau Caraïbisch deel Koninkrijk open

Ook in Caribisch Nederland zijn de stemlokalen sinds 12.30 uur Nederlandse tijd open. Op Bonaire, Sint-Eustatius en Saba kan er in tien stemlokalen gestemd worden.

De eilanden mogen voor de vierde keer stemmen voor de Tweede Kamerverkiezing. De voorgaande keren was de opkomst laag. In 2021 kwam 22,8 procent van de stemgerechtigden opdagen op Bonaire. Op Sint-Eustatius was dat 33,8 procent en Saba 50,2 procent.

In 2021 werd het CDA het grootste op de eilanden. In 2017 was dat D66.

12:15

Kiezers over belangrijkste onderwerpen: 'Politiek denkt alleen aan zichzelf'

Bestaanszekerheid, klimaat, zorg, migratie en wonen. Dat zijn voor veel kiezers de belangrijkste thema's tijdens deze verkiezingen. Verslaggevers Jeroen Gortworst en Margot Oosterwechel trokken met deze onderwerpen het land in om te spreken met stemgerechtigde Nederlanders.

Bekijk hier een overzicht van de belangrijkste gesprekken:

12:12

Stembureau stadhuis Meppel dicht na brandmelding

Het stembureau in het stadhuis van Meppel is gesloten door een brandmelding, meldt de gemeente op zijn website.

Burgemeester Korteland schrijft op X dat het stembureau op het stadhuis is ""geschorst"". ""Daar kan tot nader bericht dus niet worden gestemd."" De gemeente roept kiezers op om op een andere locatie te gaan stemmen.

11:48

Huizers kunnen op tijd naar bed: verkiezingsuitslag komt morgen

Inwoners van Huizen hoeven vanavond niet de wachten op de verkiezingsuitslag van hun woonplaats. De gemeente heeft laten weten dat de uitslag pas morgen komt, schrijft NH Nieuws. 

Daarmee breekt Huizen met de traditie om laat op de verkiezingsavond met een voorlopige uitslag te komen. De gemeente doet het vooral om de druk bij de stembureaus weg te nemen en de tellende vrijwilligers te sparen.

Vorige week werd duidelijk dat de Kiesraad en het ministerie van Binnenlandse Zaken de gemeente West Betuwe terugfloten . Die had op een bijeenkomst voor stembureauvoorzitters gezegd dat er op verkiezingsavond niet geteld hoefde te worden. De Kiesraad en het ministerie hebben West Betuwe vervolgens verplicht om op verkiezingsavond de stemmen in ieder geval 'op lijstniveau' te tellen.

11:43

Wat gebeurt er als de stembureaus sluiten?

Als de bijna 10.000 stembureaus vanavond om 21.00 uur hun deuren sluiten, begint het tellen. Een enorme operatie, waarbij tienduizenden vrijwilligers betrokken zijn. Hoe gaat dat in zijn werk en wat is er anders dan bij vorige verkiezingen?

Lees daar meer over in het volgende artikel:

11:06

Nog meer lijsttrekkers brengen stem uit

De lijsttrekkers van Volt, Denk en de SGP hebben hun stem uitgebracht.

Laurens Dassen (Volt) stemde in zijn woonplaats Den Haag bij het voorlichtingsinstituut Prodemos. Op X roept hij op om te stemmen voor ""een groen, sociaal, veilig en toekomstgericht Nederland en Europa"". 

Chris Stoffer (SGP) stemde met zijn vrouw op zijn oude basisschool in Elspeet, in Gelderland. Denk-lijsttrekker Stephan van Baarle stemde in Rotterdam bij ontmoetingsplek 't Klooster.

10:59

Van der Plas (BBB) bij stemhokje: 'De dood of de gladiolen'

Partijleider Caroline van der Plas van de BoerBurgerBeweging (BBB) ging naar de stembus in Bathmen, in Overijssel.

10:55

Opkomst tot 10.30 uur 14 procent

Om 10.30 uur had 14 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was dat 15 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemden er in 2017 81,6 procent van de stemgerechtigden. In 2021 was dat aantal 78,7 procent.

10:38

Lilian Marijnissen (SP) brengt stem uit in Oss

SP-lijsttrekker Lilian Marijnissen bracht haar stem uit in Oss, in Brabant.

10:37

Yesilgöz stemt in Amsterdam

VVD-leider Dilan Yesilgöz kwam voor het uitbrengen van haar stem naar Club Panama in Amsterdam. Tegen de aanwezige pers hield ze haar vingers gekruist.

10:03

Stemmen op bijzondere locaties

In verschillende gemeenten zijn stembureaus op bijzondere locaties ingericht. Zo kunnen kiezers in de gemeente Den Haag onder meer stemmen in Madurodam en kan er in Amsterdam gestemd worden in het Anne Frank Huis of de 19e-eeuwse Posthoornkerk.

In Tilburg kunnen mensen hun stem uitbrengen op het podium van popzaal 013. Ook kan er gestemd worden in veel bioscopen.

09:55

Bontenbal (CDA) en Bikker (CU) brengen stem uit

Henri Bontenbal (CDA) en Mirjam Bikker (CU) hebben gestemd, Bontenbal in Rotterdam, Bikker op een basisschool in Gouda.

09:54

Kleinste stembureau van Nederland staat in Marle

Het kleinste stembureau van Nederland staat ook dit jaar weer in Marle (Olst-Wijhe), is te zien bij RTV Oost . In de huiskamer van Wim Westhoff zit de voorzitter sinds vanochtend 07.30 uur tot ""het bittere eind"", vanavond om 21.00 uur, klaar met de vrijwilligers.

De woning is al sinds 1948 een stembureau. Het huis ligt op de westelijke oever van de IJssel, in tegenstelling tot Olst en Wijhe. Om te voorkomen dat stemmers uit Marle de rivier moesten oversteken, wordt daarom een stembureau ingericht in een huis.

09:39

Terugkijken: Q&A met de lijsttrekkers

In aanloop naar de verkiezingen waren de lijsttrekkers van de grootste partijen te gast bij de NOS voor een Q&A en om over een partijprogramma te vertellen. Hieronder bevinden zich de linkjes naar de gesprekken.

09:28

Rutte stemt waarschijnlijk voor het laatst als (demissionair) minister-president

In zijn woonplaats Den Haag heeft Mark Rutte waarschijnlijk voor de laatste keer zijn stem uitgebracht als (demissionair) minister-president. Hij is sinds oktober 2010 aan de macht geweest en daarmee de langstzittende premier uit de Nederlandse geschiedenis. Kort na de val zijn vierde kabinet kondigde hij zijn vertrek uit de politiek aan.

09:25

Wilders stemt onder grote belangstelling

PVV-leider Geert Wilders heeft even na 09.00 uur zijn stem uitgebracht op het stadhuis van Den Haag. Wilders' komst werd vastgelegd door een groot aantal journalisten. Ook waren er zoals altijd bij Wilders zichtbaar beveiligers aanwezig.

09:22

Dymf en John al aan de slag voor de exitpolls

Dymf en John uit Steenbergen vragen iedereen die ze tegenkomen op stembureaus wat ze hebben gestemd, meldt Omroep Zeeland. Ze werken voor onderzoeksbureau Ipsos en verzamelen informatie voor de eerste exitpoll, waarvan de uitkomst om 21.00 uur bekend wordt gemaakt.

""Wij vragen aan iedereen wat ze hebben gestemd voor de exitpolls. We doen dit al twaalf jaar en het is zo leuk! Weet je dat onze uitslag bijna altijd klopt!?"", aldus het stel.

09:03

Gelderse familie runt stembureau

In Doetinchem wordt stembureau 14 helemaal gerund door de familie Willemsen, meldt Omroep Gelderland . Moeder Marie Louise Willemsen is voorzitter en wordt geholpen door haar zoons Niels en Timo. Ook tante Illone Willemsen helpt de hele dag op het stembureau.

De pepernoten staan klaar voor de kiezers en er klinkt een bluesmuziekje. ""Het is gezellig, op z'n Willemsens"", lacht moeder en voorzitter Marie Louise.

09:03

Ook Omtzigt naar de stembus

Lijsttrekker van Nieuw Sociaal Contract (NSC) Pieter Omtzigt stemde samen met zijn vrouw in de Museumfabriek in Enschede.

09:01

Timmermans stemt in Maastricht

In zijn woonplaats Maastricht heeft GroenLinks-PvdA-lijsttrekker Frans Timmermans zijn stem uitgebracht. Timmermans werd eind augustus dit jaar lijsttrekker van de combinatiepartij. Hij kwam met zijn kinderen, kleinkinderen en een hond naar het stembureau.

08:35

Eerste lijsttrekkers brengen stem uit

De eerste lijsttrekkers hebben hun stem uitgebracht. D66-voorman Rob Jetten deed dat zojuist in Den Haag, JA21-partijleider Joost Eerdmans in zijn woonplaats Rotterdam. Forum voor Democratie-leider Thierry Baudet stemde in Amsterdam.

08:24

Zwevende kiezer? Bekijk hier alles van het NOS-slotdebat terug

Heb je nog geen keuze gemaakt? Die kans is zeker aanwezig: nog nooit waren er zo kort voor de verkiezingen zo veel zwevende kiezers. In het NOS-slotdebat Nederland Kiest: Het Debat deden de lijstrekkers van zeventien partijen dan ook een ultieme poging om iedereen te overtuigen van hun gelijk. Dat ging er af en toe fel aan toe, maar er werd ook verbinding gezocht.

Lees en bekijk hier alles van het slotdebat van gisteravond:

08:18

Op station Almere Centrum werd al vroeg gestemd

Vanaf 06.00 uur kon er gestemd worden op station Almere Centrum. Onder meer de burgemeester en enkele reizigers brachten hun stem uit:

07:43

Koude, maar overwegend droge verkiezingsdag

De paraplu hoeft niet mee naar de stembus, want het lijkt zo goed als droog te blijven. Het wordt wel een vrij koude dag met middagtemperaturen van 4 tot 8 graden. Er zijn veel wolkenvelden en in het binnenland is er in de ochtend kans op mist. Vanavond kan er in het noorden een beetje regen vallen.

07:30

Stembureaus in gehele land geopend

Alle stembureaus in het hele land zijn geopend. Tot 21.00 uur vanavond kan er gestemd worden. Ruim 13,3 miljoen kiesgerechtigden van 18 jaar en ouder mogen hun stem uitbrengen. Alleen bijzondere en mobiele stembureaus kunnen afwijkende openingstijden hebben.

Rond 21.00 uur wordt ook de eerste exitpoll van onderzoeksbureau Ipsos verwacht. Deze exitpoll is een bovengemiddeld betrouwbare peiling, aangezien mensen hiervoor zijn bevraagd over waar ze net op hebben gestemd. Het resultaat van de exitpoll is een indicatie van de verkiezingsuitslag.

Om 20.30 uur begint de uitslagenavond bij de NOS. Deze is live te volgen op NOS.nl, NOS app, op televisie (NPO 1) en radio (NPO Radio 1). Ook op NPO Politiek en Nieuws is dit te volgen.

07:15

Peilingwijzer: VVD, PVV en GL-PvdA in de race om de grootste te worden

Op basis van de laatste Peilingwijzer, van gisteren, lijkt het erop dat er drie partijen in de race zijn om de grootste te worden. De VVD staat op 26 tot 30 zetels, de PVV op 25-29 en GroenLinks-PvdA op 23-27. NSC van Pieter Omtzigt lijkt met 19-23 zetels minder kans te maken om als grootste te eindigen. De laatste Peilingwijzer kwam voor het slotdebat.

De Peilingwijzer is een gewogen gemiddelde van de zetelpeilingen van Ipsos/EenVandaag en I&O Research.

07:07

Midden in de nacht stemmen in Zwolle en Castricum

In Zwolle en Castricum gingen de stembussen al om 00.00 uur open, tot groot enthousiasme van stemgerechtigden.

Bekijk hier de video van de eerste stemmers:

05:31

Vroege stemmers op treinstations

Op sommige treinstations kan al worden gestemd. Als eerste kon dat op het station van Winterswijk; daar ging het stembureau om 05.00 uur open. Breda volgde om 05.15 en Zwijndrecht om 05.30 uur.

Er zijn vandaag 43 stations met een eigen stembureau. In Almere Centrum, Harderwijk en Reuver kunnen kiezers vanaf 06.00 uur terecht. De meeste grote stations openen hun stembureaus om 06.30 of 07.00 uur.

NS heeft alle stations met een stembureau op een rij gezet .

02:30

De opkomst om 02.30 uur: 265 stemmen uitgebracht

Bij de stembureaus die als eerste opengingen, in Zwolle en Castricum, zijn aan het begin van de nacht 265 stemmen uitgebracht.

In het stembureau in de Tuin van Kapitein Rommel in Castricum kwamen tussen middernacht en 01.00 uur 65 mensen stemmen. Een van hen was D66-Kamerlid Jan Paternotte, de nummer 2 van de lijst van de partij.

In Zwolle waren het er tot 01.30 uur zo'n tweehonderd. Het stembureau was daar gevestigd in een studentencafé. Burgemeester Snijders van Zwolle is tevreden over de cijfers. """"Bij de vorige verkiezingen hebben we het in het Academiehuis gedaan en toen waren het er minder"", zegt hij tegen persbureau ANP.

00:30

Hoe zit het met de openingstijden van stembureaus?

Op twee plekken kan dus al worden gestemd. In de vroege ochtend openen ook op sommige NS-stations al stembureaus. De Kiesraad zet op een rij wat de uitgangspunten zijn voor de openingstijden van stemlocaties. 

""De hoofdregel is dat stembureaus op de dag van stemming open zijn van 07.30 uur 's ochtends tot 21.00 uur in de avond"", zo schrijft de Kiesraad online. Uitzonderingen zijn er voor zogeheten bijzondere en mobiele stembureaus; die kunnen flexibeler omgaan met de openingstijden. Lees er hier meer over .

00:15

Eerste stembureaus open

In Zwolle en Castricum kan al worden gestemd. Om middernacht opende in een studentencafé in Zwolle een stembureau. Ook in Castricum gebeurde dat bij een locatie aan de Stationsweg.

Burgemeester Heerschop van Castricum zei kort voor de opening tegen de NOS dat er een flinke rij stond. ""Het verbaast mij ook"", zei ze. De eerste stemmer verscheen volgens haar rond 23.00 uur bij het stembureau. ""Het is kennelijk een soort wedstrijd."" Heerschop zelf stemt waarschijnlijk in de ochtend.

Vanaf 07.30 uur zijn verreweg de meeste stemlokalen in Nederland open. Dat blijven ze tot 21.00 uur.

00:05

Terugblik op NOS-slotdebat

Aan de vooravond van de verkiezingen gingen zeventien lijsttrekkers nog één keer bij de NOS in debat om de vele zwevende en twijfelende kiezers voor zich te winnen. Voor wie het debat heeft gemist, of nog een keer wil nalezen hoe het eraan toeging: 

00:01

Het is verkiezingsdag!

Het is 22 november, de dag van de Tweede Kamerverkiezingen. In dit blog praten we je de hele dag bij over al het verkiezingsnieuws. Het blog van dinsdag teruglezen? Dat kan hier .",2023-01-01,2023-11-01,2023-11-20
42791186,Ouwehand: 'Heeft iedereen nu zijn foto',NOS.nl,2023-11-22,Esther Ouwehand (Partij voor de Dieren) bracht haar stem uit in Den Haag.,2023-01-01,2023-11-01,2023-11-20
42791188,Kiezers over belangrijkste onderwerpen: 'Politiek denkt alleen aan zichzelf',NOS.nl,2023-11-22,"Bestaanszekerheid, klimaat, zorg, migratie en wonen. Dat zijn volgens onderzoeksbureau Ipsos de belangrijkste verkiezingsthema's voor kiezers. Daarom heeft de NOS in de afgelopen weken juist deze onderwerpen centraal gesteld in een serie gesprekken met stemgerechtigde Nederlanders.

Voor die gesprekken trokken verslaggevers Jeroen Gortworst en Margot Oosterwechel in aanloop naar de Tweede Kamerverkiezingen met een mobiel stemhokje door het hele land. Daarnaast maakten we per thema een dataverhaal, dat je op een feitelijk en ongekleurde manier kan helpen om je standpunten te bepalen.

In dit artikel vind je een overzicht van de belangrijkste onderwerpen die we behandelden in aanloop naar de verkiezingen.

Bestaanszekerheid

In Heerlen vroegen we kiezers of ze nog wel kunnen rondkomen. Een man vertelt dat hij statiegeldblikjes raapt en uit prullenbakken haalt, om wat extra's binnen te halen. ""Het is soms best heftig om tot het eind van de maand door te komen.""

Om beter te begrijpen hoe het gaat met minder welvarende Nederlanders zetten we het onderwerp bestaanszekerheid uiteen in vijf vragen en een serie bijbehorende grafieken. Hoe staat Nederland ervoor in de Europese Unie, en waar is het risico op armoede het grootst?

Je leest het in dit artikel:

Klimaat

Op het winderige strand van Texel lieten de eilandbewoners en -bezoekers hun licht schijnen over klimaatverandering. De een vindt dat bedrijven meer verantwoordelijkheid moeten nemen en de ander vliegt minder om de CO2-uitstoot te laten dalen. Een jongen maakt zich soms zorgen over het klimaat: ""Ik heb een keer die film gekeken over de watersnoodramp en ik wil niet dat dat nog een keer gebeurt.""

Het toekomstige kabinet zal veel keuzes moeten maken om de klimaatdoelen voor 2030 en 2050 te halen.

In dit artikel lees je hoe we ervoor staan en tonen we een aantal grafieken die de situatie uitleggen:

Zorg

In Middelburg leggen stemmers uit dat ze de zorg een belangrijk verkiezingsthema vinden. Nergens zijn de problemen zo groot als in Zeeland en dat voelen ze daar ook. ""In Zeeland kan bijna niks en in Rotterdam word je uitmuntend geholpen"", zegt een man die longkanker heeft gehad.

In 2021 werd het Nederlandse zorgstelsel gezien als een van de best presterende in de wereld, onder meer vanwege de toegankelijkheid. Maar sindsdien is er veel veranderd.

In dit artikel lees je wat er nu zo anders is:

Migratie

Rotterdam is al jaren onlosmakelijk verbonden met het thema migratie: de stad telt ongeveer 170 verschillende nationaliteiten. Het houdt de kiezers daar dan ook enorm bezig. Een migratiestop wordt besproken, maar ook een man uit Syrië komt voorbij, die graag herenigd zou willen worden met zijn moeder.

De aanleiding voor het uitschrijven van deze verkiezingen is migratie: het kabinet viel over de inperking van gezinshereniging van asielzoekers. Bovendien wil een meerderheid (bijna 70 procent) van de Nederlanders het aantal asielmigranten omlaag brengen.

Maar wat zijn de feiten over migratie? Lees het hier:

Wonen

Ten slotte zijn we in Groningen om het te hebben over wonen. Een vrouw is bang dat ze geen huurwoning meer kan betalen. En aan kopen durft ze al helemaal niet te denken. ""Natuurlijk denk ik dat we allemaal wel eens dromen om gewoon een eigen huis voor jezelf te hebben. Maar ik weet dat het op dit moment niet kan.""

Zo'n beetje alle politieke partijen zijn het erover eens dat er grote problemen op woongebied zijn, die opgelost moeten worden.

De cijfers en feiten rond de problemen op de woningmarkt vind je hier:",2023-01-01,2023-11-01,2023-11-20
42791192,"Marijnissen (SP) stemt, maar 'moet rijbewijs snel verlengen'",NOS.nl,2023-11-22,"Lilian Marijnissen (SP) heeft gestemd in Oss. Een scherpe medewerker van het stembureau merkte op dat Marijnissen haar rijbewijs binnenkort moet verlengen. ""Dat klopt, ja!""",2023-01-01,2023-11-01,2023-11-20
42791196,Jetten (D66) stemt bij stembureau in Den Haag: 'Leuke verrassing',NOS.nl,2023-11-22,D66-leider Rob Jetten heeft zijn stem uitgebracht bij een stembureau in Den Haag. Een medewerker van het stembureau vindt de komst van Jetten een 'leuke verrassing'.,2023-01-01,2023-11-01,2023-11-20
42791204,Timmermans (GL-PvdA) bij uitbrengen stem: 'Voor het eerst slecht geslapen',NOS.nl,2023-11-22,"GL-PvdA-lijsttrekker Frans Timmermans heeft zijn stem uitgebracht. ""Het wordt een heel spannende dag"", zegt hij.",2023-01-01,2023-11-01,2023-11-20
42791237,Omtzigt: minderheidskabinet over rechts reële optie • Jetten droomt van eigen strandtent,NOS.nl,2023-11-06,"22:04

Eerdmans (JA21): Fortuyn zou me een volhouder vinden

Eerdmans werd jaren geleden bekend als Kamerlid voor de Lijst Pim Fortuyn (LPF). Inmiddels is hij met JA21 aan zijn zesde politieke partij toe. Veel leden en zelfs Kamerleden zijn daar de laatste tijd uit onvrede weggelopen, waardoor Eerdmans inmiddels in zijn eentje de JA21-fractie vormt. In de peilingen staat hij op twee zetels.

Bij Nieuwsuur krijgt hij de vraag hoe zijn oude leermeester, Pim Fortuyn, zou vinden dat hij het doet. ""Ik denk dat hij zal denken: hij is een volhouder"", antwoordt Eerdmans. Hij heeft destijds aan Fortuyn beloofd dat hij zijn gedachtegoed nooit in de steek zou laten. ""En daar voel ik me ook nu heel sterk in.""

JA21 werd vandaag door Pieter Omtzigt ook genoemd als mogelijke coalitiepartner in een centrumrechts kabinet. Daar is Eerdmans blij mee. Ondanks de slechte peilingen denkt hij dat het nog steeds ""heel realistisch"" is dat hij aanschuift bij kabinetsonderhandelingen. ""Wij zijn een puzzelstukje in de formatie straks.""

20:38

Pro-Palestina-demonstranten onderbreken radiogesprek met Dilan Yesilgöz

Een gesprek met VVD-lijsttrekker op NPO Radio 1 is vanavond korte tijd onderbroken door pro-Palestina-demonstranten. In het programma Dit is de Dag Verkiezingscafé riepen twee demonstranten leuzen als ""Free, free Palestine"".

Presentator Tijs van den Brink herkende één van de demonstranten als iemand die eerder in het programma nog een vraag gesteld had. De uitzending, die werd opgenomen in Café Fosco in Amsterdam, werd na ongeveer een minuut hervat nadat de demonstranten het pand hadden verlaten.

19:34

Jetten droomt van een strandtent voor na de politiek

Televisieprogramma BinnensteBuiten van KRO-NCRV heeft de lijsttrekkers uitgenodigd om te komen koken met kok Ramon Brugman. Vandaag is D66-leider Rob Jetten de eerste in de rij. Hij maakt samen met Ramon bloemkool op Indische wijze.

Al kokend vertelt Jetten dat hij veel ervaring in de horeca heeft. Zij grootouders hadden restaurants, waar hij in de spoelkeuken en in de bediening hielp. Ook maakte hij desserts. Verder heeft hij gewerkt in een strandtent van vrienden in Turkije. Dat is hem zo goed bevallen dat hij wel eens droomt van een eigen strandtent. ""Niet te groot, maar dat lijkt me wel wat voor na de politiek.""

17:42

GroenLinks-PvdA vindt het teleurstellend dat Omtzigt naar rechts kijkt

Kamerlid Jesse Klaver, nummer drie op de combinatielijst van GroenLinks-PvdA, noemt het ""teleurstellend"" dat NSC-lijsttrekker Pieter Omtzigt een centrumrechtse coalitie met onder meer VVD en BBB een reële mogelijkheid noemt. ""Hij laat zijn ware aard zien"", zegt Klaver. ""Hij is rechtser dan ik dacht. Dat is jammer.""

Lijsttrekker Frans Timmermans van GroenLinks-PvdA maakt er geen geheim van dat hij ook graag wil samenwerken met NSC, maar dan in een centrumlinkse coalitie. Omtzigt heeft wat dat betreft een sleutelpositie in handen.

Tot nu toe liet hij weinig los over zijn voorkeur, maar nu lijkt hij dus in eerste instantie naar rechts te willen kijken. Klaver vindt dat een ""oude reflex"" van de voormalige CDA'er Omtzigt.

Jesse Klaver

@jesseklaver

Gister in het premiersdebat nog onduidelijk, vandaag helder:

het liefst gaat Omtzigt over rechts. Opnieuw een kabinet met de VVD. 

Tot zover de nieuwe bestuurscultuur. Dan komen we nergens op het terrein van bestaanszekerheid en klimaat.

17:18

6 november 2023

Ondertussen nuanceert Omtzigt weer dat hij een duidelijke voorkeur heeft uitgesproken. Er zijn nog steeds meerdere mogelijkheden voor een nieuw kabinet, zegt hij.

Pieter Omtzigt

@PieterOmtzigt

Er is mij gevraagd welke centrumrechtse coalities mogelijk zijn op basis van een mogelijke uitslag: ik heb er eentje genoemd. Maar er zijn meerdere mogelijkheden van coalities, zoals ik in het interview ook bevestigde.
Wij wachten de uitslag af en kijken dan in welke coalitie wij… https://t.co/PWDLCdgKQs

18:16

6 november 2023

14:03

Omtzigt noemt minderheidskabinet over rechts reële optie

Een minderheidskabinet over rechts is voor NSC-lijsttrekker Omtzigt ""een reële mogelijkheid"". Het heeft bovendien zijn voorkeur boven een meerderheidskabinet met GroenLinks-PvdA of de PVV. Dat bleek in Van Torentje naar Torentje, een serie lijsttrekkersdebatten van de Twentsche Courant Tubantia en de Universiteit Twente.

Omtzigt hintte in het verleden al vaker op de mogelijkheid van een minderheidskabinet. Dat zou kunnen met NSC, VVD, BBB, CDA, SGP en JA21, zo zei hij vandaag. De partijen komen volgens de laatste peilingen niet boven de 76 zetels uit. Ook een minderheidskabinet van NSC, VVD en BBB is voor Omtzigt een optie. Op de vraag of hij niet bang is dat een minderheidskabinet veel minder slagkracht heeft, antwoordde hij ontkennend. Omtzigt hecht veel belang aan een belangrijke rol voor het parlement.

De vraag of hij zelf in dat parlement gaat zitten of toch premierskandidaat is, wil hij nog altijd niet beantwoorden. Maar de baan van premier valt moeilijk te combineren met een gezin in Enschede met vier kinderen, voegde hij eraan toe: 

12:55

Terugkijken: Chris Stoffer (SGP) beantwoordt kijkersvragen op YouTube

Vanaf vandaag legt verslaggever Albert Bos iedere werkdag de vragen van NOS-kijkers live voor aan een lijsttrekker. Vanochtend was het de beurt aan Chris Stoffer van de SGP.

Onder meer het antwoord op de vraag waarom zijn moeder hem Chris Stoffer heeft genoemd, is hier terug te kijken:

Heb jij zelf ook een vraag? Stuur hem in via @NOS op Instagram. Morgen is Lilian Marijnissen van de SP te gast.

11:25

Meldpunt voor mantelzorgers geopend

De ChristenUnie heeft een digitaal meldpunt geopend voor mantelzorgers. Zij kunnen daarbij aangeven wat er misgaat in de zorg en wat er beter zou moeten. Die reacties worden verzameld om beter inzicht te krijgen waar mantelzorgers tegenaan lopen. De klachten en ideeën worden dan voorgelegd aan het nieuw te vormen kabinet, zegt de ChristenUnie in een persbericht.

Partijleider Bikker vindt het tijd om de zorg op de kaart te zetten. ""Door de vergrijzing en de tekorten in de zorg wordt de noodzaak om voor elkaar te zorgen steeds groter. Maar nog veel te vaak zijn er belemmeringen om goed voor elkaar te zorgen. Met de start van dit meldpunt geven we de urgente problemen in de zorg een gezicht.""

Het meldpunt is onderdeel van de Coalitie Samenleving, een initiatief dat vorige week in het leven werd geroepen door CU, CDA, BBB en diverse maatschappelijke partners. Die coalitie roept onder meer op om de regeldruk voor mantelzorgers aan te pakken.

10:14

Advocaten: tien verkiezingsprogramma's in strijd met rechtsstaat

Tien partijen hebben plannen in hun verkiezingsprogramma die in strijd zijn met de rechtsstaat. Dat zien advocaten van de Nederlandse Orde van Advocaten (NOvA). Bij de Tweede Kamerverkiezingen in 2021 ging het om zeven partijen.

De advocaten zien vooral problemen bij voorstellen voor asiel, strenger straffen, regels in gevangenissen of het afschaffen van wetten. Het stellen van een maximum aantal asielzoekers per jaar, wat partijen als BBB, NSC, PVV, BVNL en FvD voorstellen, is bijvoorbeeld in strijd met internationale verplichtingen en verdragen. Dat geldt ook voor de suggestie van de SGP om de doodstraf weer in te voeren, zoals Chris Stoffer vanmorgen in het NOS Radio 1 Journaal toelichtte. 

Denk gaat volgens advocaten te ver bij het voorstel voor een verplichting van chemische castratie voor pedoseksuelen. De VVD gaat te ver met het toezicht op islamitische weekendscholen. Standaard gevangenisstraffen of minimumstraffen (JA21, PVV), levenslange straffen na drie ernstige misdrijven (JA21, BBB) of het schrappen van de stikstofwet (BVNL) zijn volgens de advocaten ook in strijd met het recht. Verder beperkt FvD volgens de advocaten de vrijheid van meningsuiting met ""een verbod op lhbti+-propaganda"".

09:12

Chris Stoffer (SGP): 'Traditioneel gezin centraal, maar ideeën ook goed voor 'andere' gezinnen'

Chris Stoffer (SGP) is te gast in het NOS Radio 1 Journaal en licht de plannen van zijn partij toe. De SGP wil het gezin weer centraler stellen, want dat is volgens Stoffer de afgelopen jaren door de politiek niet genoeg gebeurd. Terwijl een stevig gezin volgens de SGP nog steeds de ""hoeksteen van de samenleving is"".

De partij wil de sociale, zorgende kant van gezinnen meer aandacht geven: veilig opgroeien in een stevig gezin kan problemen op latere leeftijd voorkomen. De SGP is één van de vier partijen die het recht op een goed gezinsleven in de grondwet wil opnemen. De SGP heeft onder meer een plan voor een gezinspas die een dagje uit voor gezinnen weer goedkoper en gemakkelijker moet maken. ""Dat is nu voor een groter gezin onbetaalbaar"".

Stoffer verloor op 13-jarige leeftijd zijn moeder, zijn vader moest het gezin overeind houden. ""Hij deed ontzettend zijn best, maar ik zag achteraf pas dat hij zich enorm heeft weggecijferd voor ons."" Stoffer erkent dat er tegenwoordig ook ""andere samenstellingen"" zijn dan het traditionele man-vrouwgezin. ""Dat is niet ons ideaal, maar onze maatregelen zijn ook gericht op kinderen die in andere samenstellingen opgroeien"".

Zelf heeft hij het door zijn werk als politicus ook vaak heel erg druk. Dan houdt zijn vrouw hem in zijn gezin met drie dochters naar eigen zeggen weleens een spiegel voor.

08:12

Podcast De Stemming blikt elke dag terug op campagne: 'Tijd begint te dringen'

Vanwege de verkiezingen nemen politiek journalisten Joost Vullings (EenVandaag, AVROTROS) en Xander van der Wulp (NOS) elke dag de laatste campagneontwikkelingen door in hun podcast De Stemming. Luister hier hoe ze terugblikken op onder meer het WNL-debat van gisterochtend met alle nummers twee van de partijen, en het RTL debat met de lijsttrekkers Omtzigt, Yesilgöz en Timmermans gisteravond.

Op niet alle thema's kwamen de lijsttrekkers met duidelijke standpunten, zien de twee, terwijl ""de tijd"" met nog zestien dagen tot de verkiezingen ""wel begint te dringen"".

07:34

SCP: Partijen maken niet genoeg keuzes

Partijen beloven in hun programma's van alles maar maken niet genoeg keuzes om problemen aan te pakken, dat zegt het Sociaal en Cultureel Planbureau (SCP). Het planbureau keek naar de plannen van tien partijen op zes thema's: zorg, bestaanszekerheid, kansengelijkheid, asiel en migratie, verduurzaming en de krapte op de arbeidsmarkt. Alle partijen benoemen dat dit belangrijke onderwerpen zijn, maar komen volgens het SCP met te weinig maatregelen. 

""Partijen benoemen bijvoorbeeld dat de personeelstekorten in de zorg en het onderwijs veel aandacht verdienen, maar verbinden er geen consequenties aan"", zegt SCP-directeur Karen van Oudenhoven in Nieuwsuur. ""Alleen maar mooie dingen beloven is niet waar kiezers op zitten te wachten. Burgers zijn niet achterlijk. Ze willen een kabinet dat de problemen oplost.""

07:16

Chris Stoffer, lijsttrekker SGP, bij Radio 1 Journaal: waar staan hij en zijn partij voor?

De Staatkundig Gereformeerde Partij (SGP) is de oudste nog bestaande politieke partij van Nederland. In 1918 opgericht door streng gereformeerden, mensen die de Bijbel van kaft tot kaft beschouwen als het onweerlegbare woord Gods. In die 105 jaar is er niet zo veel veranderd bij de SGP: nooit in de regering, nooit meer dan drie zetels. Nog steeds vinden ze dat de Bijbel het uitgangspunt moet zijn. Dat betekent: geen echtscheiding, abortus of euthanasie, maar wel herinvoering van de doodstraf.

De SGP is een uitgesproken mannenclub: vrouwen mogen pas lid worden sinds 2006, toen de rechter de partij daartoe dwong. Ze staan nog steeds niet op de kandidatenlijst. De overheid moet zo klein mogelijk zijn en zich niet bemoeien met privézaken, vindt de SGP. En er moet een einde komen aan het belastingnadeel voor gezinnen waar de vrouw thuisblijft om voor de kinderen te zorgen.

In de ruim honderd jaar dat de SGP bestaat, is Chris Stoffer (49) pas de achtste partijleider. De vorige, Kees van der Staaij, was het dertien jaar. Van zijn zeven voorgangers waren er drie, net als Stoffer, ingenieur. Hij verruilde een carrière bij Rijkswaterstaat voor een zetel in de Tweede Kamer. Nu trekt hij voor het eerst de kar. In de traditie van zijn partij is hij ervan overtuigd dat Nederland het beste af is als de inwoners leven vanuit Gods woord, de Bijbel. Hij wil zich inzetten voor het gezin, het leven (geen abortus of euthanasie) en de regio.

Stoffer is zelf geworteld op de Veluwe, waar zijn opa Aart en oma Daatje al een fietsenwinkel hadden. Hij kan naar eigen zeggen goed relativeren en zoekt altijd de verbinding. Lachend: ""Dat moet ook wel, als je maar drie van de 150 Kamerzetels hebt.""

07:08

Omtzigt weet nog (steeds) niet of hij premier wil worden

Het RTL Verkiezingsdebat van gisteravond begon met de vraag wie er premier wil worden.

Lijsttrekker Pieter Omtzigt (NSC) wil nog steeds niet zeggen of hij daarvoor beschikbaar is. Op de vraag of hij naar het Torentje wil zei hij: ""Ik wil graag ons verkiezingsprogramma uitvoeren. De politieke verhoudingen moeten veranderen. Waar ik dat uitvoer, is van ondergeschikt belang. Ik had tien weken geleden eerlijk gezegd niet gedacht dat ik hier zou staan. Als ik eruit ben, zal ik het u zeggen.""

Dilan Yesilgoz (VVD) is er klaar voor om premier te worden, zegt zij. ""Ik ben iemand die besluiten durft te nemen maar ook eerlijk is als iets niet kan. Ik wil vooral naar de mensen luisteren.""

Frans Timmermans (GL-PvdA) antwoordt op de premiersvraag: ""Ik wil graag Nederland op een andere koers zetten. Een Nederland voor iedereen en niet alleen voor de happy few. De grootste crisis is de klimaatcrisis, die moeten we aanpakken.""

Omtzigt voelt zich wel topfit, zei hij:

07:01

Samenvatting van de dag van gisteren

Bij het eerste RTL-debat discussieerden Yesilgöz (VVD), Timmermans (GL-PvdA) en Omtzigt (NSC) over asielbeleid, en wat zij anders gaan doen dan de kabinetten-Rutte.

Bij het NOS op 3-verkiezingsprogramma ging onder meer over zorg als je een handicap hebt en het al dan niet verhogen van het minimumloon.

Bij WNL op Zondag gingen de nummers twee op de lijst met elkaar in debat en Bontenbal (CDA) en Marijnissen (SP) waren te gast bij Buitenhof.

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791272,Integriteitscommissie Kamer wil schorsing drie Kamerleden Forum voor Democratie,NOS.nl,2023-11-07,"De commissie die toeziet op integriteit van Kamerleden wil dat de Kamerleden Baudet, Van Meijeren en Jansen van Forum voor Democratie (FVD) voor zeven dagen worden uitgesloten van vergaderingen van de Tweede Kamer. Ze mogen dan nog wel stemmen.

De drie hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer. Het gaat om een bestuursfunctie bij maaltijdbezorgbedrijf Eerlijk Eten.

Volgens de commissie, officieel het College van onderzoek Integriteit van de Tweede Kamer genoemd, moeten de drie Kamerleden ook worden berispt.

Forum voor Democratie laat weten de timing van de schorsing ""hoogst opmerkelijk"" te vinden en spreekt over pure stemmingmakerij. ""Vlak voor de stembusgang wordt potentiële kiezers via de pers medegedeeld dat FVD-kandidaten geen spreekrecht zullen hebben na de verkiezingen"", zo staat in een mail aan alle leden.

De partij vindt dat er wel aan de wettelijke verplichting wordt voldaan, omdat ze elk jaar hun neveninkomsten doorgeven aan de Belastingdienst. Hun salaris wordt gekort als de neveninkomsten boven een bepaalde grens komen.

De gedragsregels waarop de commissie zich baseert, zijn volgens FVD door de Tweede Kamer bedachte regeltjes. ""Maar deze regeltjes hebben in het licht van de Grondwet geen enkel bestaansrecht.""

Voorzitter Bergkamp heeft namens het presidium, het bestuur van de Kamer, het advies van de commissie doorgestuurd naar alle Kamerleden. De Tweede Kamer is met verkiezingsreces en zal pas over dit voorstel stemmen op dinsdag 12 december.

Dan is de nieuwe Tweede Kamer geïnstalleerd. Er is een gerede kans dat Baudet, Jansen en Van Meijeren herkozen worden, omdat ze 1, 2 en 3 op de kandidatenlijst van FVD staan, en de partij in de Peilingwijzer op 4 zetels staat.

Het is de tweede keer dat de commissie de Tweede Kamer adviseert om een Kamerlid van Forum voor Democratie te schorsen. Ook de vorige keer, in oktober 2022, ging het om Baudet. Hij weigerde bij herhaling om een nevenfunctie als bestuurder bij Amsterdam Media Group BV aan te melden. Een grote meerderheid - 119 voor, 2 tegen - stemde voor.

Het College van onderzoek Integriteit van de Tweede Kamer bestaat niet uit Kamerleden, maar uit drie onafhankelijke deskundigen.",2023-01-01,2023-11-01,2023-11-06
42791355,Partijen die programma hebben laten doorrekenen vooral blij,NOS.nl,2023-11-08,"Partijen reageren verschillend op de doorrekening van de verkiezingsprogramma's door het Centraal Planbureau. Daarbij benadrukken ze vrijwel allemaal de punten waarin zij er relatief goed vanaf komen. En partijen die aan de doorrekening hebben deelgenomen, leveren kritiek op de partijen die niet hebben meegedaan.

VVD-lijsttrekker Yesilgöz noemt het 'goed' dat acht partijen hun keuzes hebben laten doorrekenen. Zij onderstreept dat de VVD investeert om de vaste lasten te laten dalen: ""Ook zorgen we ervoor dat we ons land veiliger maken door te investeren in politie en defensie.""

D66-voorman Jetten vindt het teleurstellend dat ""virtueel de helft van de zetels in de peilingen"" het programma niet heeft laten doorrekenen. Hij wijst er onder meer op dat zijn partij fors investeert in onderwijs en dat zijn partij kinderarmoede meer dan halveert.

Dezelfde meetlat

GroenLinks-PvdA-fractievoorzitter Klaver zegt dat hij net als sommige anderen aanmerkingen heeft op de manier waarop het CPB werkt. ""Maar het is toch belangrijk om de plannen door te laten rekenen. Want iedereen wordt langs dezelfde meetlat gelegd."" Hij benadrukt dat GroenLinks-PvdA de klimaatambities haalt en tegelijk de bestaanszekerheid versterkt en roept NSC-leider Omtzigt op alsnog berekeningen te laten maken.

Maar NSC is niet van plan zelf nog met een nader financieel lijstje te komen, laat kandidaat-Kamerlid Van Hijum desgevraagd weten. De partij is wel bereid antwoord te geven op specifieke vragen.

CDA: na discussie over gratis bier geven wij duidelijkheid

Ook CDA-Kamerlid Van den Brink benadrukt dat de kiezers nu duidelijkheid hebben hoe zijn partij de rekening betaalt en welke investeringen het CDA doet. ""Ook na de hele eerdere discussie over 'gratis bier' geven wij die duidelijkheid wel.""

Hij wijst er onder meer op dat het CDA gezinnen meer bestaanszekerheid geeft en dat de partij fors in de regio investeert. De christendemocraten willen het minimumloon laten stijgen met de inflatie en niet extra, zoals veel andere partijen wel voorstellen.

ChristenUnie-Kamerlid Grinwis onderstreept dat bij zijn partij de armoede in Nederland het meeste daalt. ""En de kosten voor arbeid bij bedrijven stijgen bij de ChristenUnie minder snel dan als we niks zouden doen.""

JA21 benadrukt dat alle werkende Nederlanders er met de voorstellen van de partij op vooruit gaan. JA21 is volgens de berekeningen van het CPB de enige deelnemer aan de verkiezingen waarbij de armoede toeneemt. De partij bekijkt nog of op dat punt de plannen kunnen worden bijgesteld.

""Zijn we iets wijzer geworden? Ja. De doorrekeningen geven meer inzicht, want ze laten zien waar partijen goed scoren en waar hun zwaktes liggen. Maar ook nee: partijen die meedoen kunnen het vrij eenvoudig zo sturen dat ze goed scoren op de punten die zij belangrijk vinden.

En deze keer is het extra onbevredigend, want je kunt alleen de partijen die meededen aan dit intensieve doorrekenproces met elkaar vergelijken. En belangrijke partijen als NSC, BBB en PVV deden dat niet.

De cijfers zullen nog wel gebruikt worden in de campagne, bijvoorbeeld door GroenLinks-PvdA als ze willen laten zien dat ze het echt heel anders willen dan de VVD. En vooral Omtzigt zal van anderen nog wel een paar keer te horen krijgen dat het hun zwaar tegenvalt dat het NSC-programma niet is doorgerekend.

Na de verkiezingen zullen partijen de doorrekeningen gebruiken als startpunt bij onderhandelingen. Erna verdwijnen ze: geen enkel plan wordt helemaal uitgevoerd.""",2023-01-01,2023-11-01,2023-11-06
42791424,Kijk hier de Q&A met ChristenUnie-leider Bikker terug,NOS.nl,2023-11-09,ChristenUnie-leider Mirjam Bikker beantwoordde vragen die gesteld werden op Instagram.,2023-01-01,2023-11-01,2023-11-06
42791462,Oud-president Trump meldt zich in rechtbank voor fraudezaak,NOS.nl,2023-11-06,"Voordat Trump de rechtszaal in liep, sprak hij journalisten toe. Volgens critici gebruikt Trump deze fraudezaak voor zijn campagne in aanloop naar de verkiezingen.",2023-01-01,2023-11-01,2023-11-06
42791473,Kijk hier de Q+A met SGP-leider Stoffer terug,NOS.nl,2023-11-06,Chris Stoffer beantwoordde vragen die gesteld werden op Instagram aan hem.,2023-01-01,2023-11-01,2023-11-06
42791479,Vanavond op tv: Wat betekent de dreigende taal van Israël? • In gesprek met Joost Eerdmans (JA21),NOS.nl,2023-11-06,"De dreigende taal van de Israëlische regering 

Terwijl wereldwijd wordt geroepen om een wapenstilstand tussen Israël en Hamas, lijkt de Israëlische regering steeds dreigendere taal uit te spreken. Zo bleek vorige week uit een gelekt beleidsdocument dat Israëlische overheidsmedewerkers voorstelden Gazanen te verplaatsen naar de Sinaï-woestijn in Egypte. Enkele weken daarvoor begon de Israëlische regering met het uitdelen van vuurwapens aan vrijwilligers in de regio's bij de grens met de Palestijnse gebieden en in gemengd Joods-Arabische nederzettingen.

En gister schorste premier Netanyahu de ultrarechtse minister van erfgoed, Amihai Eliyahu, vanwege zijn uitspraak waarin hij de mogelijkheid om een atoombom op Gaza te gooien niet uitsloot. 

Wat betekenen deze acties en uitspraken? 

In gesprek met Joost Eerdmans (JA21)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: Joost Eerdmans, politiek leider van JA21.",2023-01-01,2023-11-01,2023-11-06
42791494,Nooit bezorgde liefdesbrieven na 265 jaar alsnog geopend,NOS.nl,2023-11-07,"Ze waren bedoeld voor Franse zeemannen, maar zouden nooit hun doel bereiken: meer dan honderd brieven, vooral afkomstig van hun verloofdes en vrouwen, maar er zitten ook brieven van ouders en andere familieleden bij. Brieven uit 1757 en 1758, vol verlangen, liefde en verdriet. Ze reisden van haven tot haven om de zeemannen te bereiken, maar die waren inmiddels gevangen genomen door de Britten. 

""Ik ben je voor altijd trouwe vrouw. Slaap lekker, mijn lieve vriend"", staat in een van de brieven. ""Ik kan niet wachten om je te bezitten"", schrijft een vrouw. En een derde, vermanend: ""Doe de groeten aan Varin [een scheepsmaat], ik hoor alleen over je van zijn vrouw"". Delen van de brieven zijn opgenomen in een artikel dat is gepubliceerd in het Franse blad Annales Histoire, Sciences Sociales. 

De historicus Renaud Morieux deed onderzoek naar krijgsgevangenen in de Engels-Franse oorlog, ook wel de Bourbon-oorlog genoemd, in de jaren 1778-1783. Drie pakketjes brieven in het archief van Cambridge University, bijeengehouden door een lintje, prikkelden zijn nieuwsgierigheid. De brieven waren verzegeld, Morieux was dus de eerste die ze las. Dat maakte het lezen ervan tot een emotionele zaak, vertelt hij.

Hij trof universele menselijke ervaringen aan die ook vandaag nog vertrouwd aanvoelen. ""Ik zou de hele avond wel aan je kunnen schrijven, [...] ik denk dat het nu tijd wordt om te gaan slapen."" Of een verontwaardigde brief van een moeder: ""Je noemt in je brieven nooit je vader. Dat doet me erg veel pijn. Vergeet je vader niet, de volgende keer dat je me schrijft"".

Samen schrijven en lezen

Een groot deel van de brieven werd niet door de afzender zelf geschreven, maar door een schrijver die het voor de afzender deed. Het grootste deel van de Franse bevolking was destijds analfabeet. Het kon zomaar gebeuren dat aan het einde van de brief ""De schrijver groet u"" te lezen was. Sommige brieven van verschillende afzenders waren in hetzelfde handschrift geschreven, en brieven van dezelfde afzender juist in verschillende handschriften. 

Niet alleen bij het schrijven waren meerdere mensen betrokken, ook bij het lezen - de brieven moesten immers worden voorgelezen. ""Ik noem dat een vorm van collectief schrijven en lezen"", vertelt Morieux. ""Het was in die tijd de norm dat een brief rond de geadresseerde circuleerde."" Daardoor kun je moeilijk zeggen dat de brieven een vorm van private communicatie waren. ""Ze zijn iets tussen openbaar en privé."" 

Tijdens de Bourbon-oorlog beschikten de Fransen over zeer goede schepen, maar de kwaliteit van de bemanning liet te wensen over. De Britten maakten daar slim gebruik van en wisten meer dan 60.000 Fransen gevangen te nemen. ""Deze brieven laten zien hoe mensen collectief met uitdagingen omgaan"", zegt Morieux. ""Tegenwoordig zouden we het ongemakkelijk vinden om een brief aan een verloofde te schrijven, wetende dat moeders, zussen, ooms en buren mee zouden lezen.""

Kun je het dan eigenlijk nog wel liefdesbrieven noemen? ""Dat hangt ervan af hoe je 'liefde' definieert"", vindt Morieux, die zelf een ruime definitie hanteert. ""Brieven van zussen en moeders drukken ook gevoelens van liefde, pijn en angst uit. En ik zie ook geen reden om brieven van vaders aan hun zonen niet te beschouwen als liefdesbrieven.""

Afstammelingen

Heeft hij eigenlijk geprobeerd om afstammelingen van de aangeschreven zeemannen te vinden? Het moet toch bijzonder zijn om zo'n brief te lezen, gericht aan je betoverachtergrootvader. ""Nee, maar ik heb wel een aantal genealogische websites gebruikt en een aantal nakomelingen gevonden."" zegt hij. ""Misschien dat die contact zoeken als het artikel verschijnt.""",2023-01-01,2023-11-01,2023-11-06
42791497,Akkoord over strengere regels voor politieke advertenties in EU-landen,NOS.nl,2023-11-07,"Het Europees Parlement en de Europese Raad hebben een voorlopig akkoord bereikt om politieke advertenties online aan banden te leggen. Zo is het de bedoeling dat dit soort advertenties van een duidelijk label voorzien moet worden. Ook wordt het gemakkelijker voor burgers, journalisten en autoriteiten om op te vragen wie de geldschieters achter de advertentiecampagnes zijn, en hoeveel ze ervoor betalen.

Op nadrukkelijk verzoek van het parlement moet er verder een openbare database worden opgericht waarin alle politieke advertenties opgeslagen en geraadpleegd kunnen worden. Het is de bedoeling dat die er binnen 24 maanden na de inwerkingtreding van de nieuwe regels is. De advertenties moeten er zeven jaar in worden opgeslagen.

Verder is het niet langer toegestaan voor niet-EU-landen om politieke advertenties te plaatsen in de drie maanden voor een verkiezing of referendum in een EU-land. Zo moet buitenlandse beïnvloeding bij de stembusgang worden tegengegaan.

""Dit is een grote stap voor de bescherming van onze verkiezingen en voor het bereiken van digitale soevereiniteit in de EU"", zegt de Franse liberale Europarlementariër Sandro Gozi. ""Burgers kunnen politieke advertenties online herkennen en zien wie er verantwoordelijk voor is. En deze nieuwe regels maken het moelijker voor buitenlandse partijen om desinformatie te verspreiden en onze vrije en democratische processen te beïnvloeden.""

Microtargeting

Onderdeel van het akkoord zijn ook afspraken over wat microtargeting wordt genoemd. Nu kunnen kiezers nog op basis van hun online gedrag en persoonlijke data bepaalde advertenties voorgeschoteld krijgen. Dat gebeurt ook bij de komende Kamerverkiezingen volop, bracht de NOS afgelopen weekend in kaart. Dat zou met de nieuwe regels ook veranderen.

Advertenties aanbieden op basis van etniciteit, religie, geaardheid mogen met dit akkoord niet meer. Ook komt er een verplichting tot het vragen van toestemming voor het gebruik van data voor politieke advertenties. Die toestemming moet worden gegeven door internetgebruikers zelf. Het Europees Parlement wil verder een verbod op het gebruik van gegevens van minderjarigen.

""Onze samenleving staat onder druk door politieke advertenties die verdeeldheid zaaien en versplintering bevorderen"", reageert Europarlementariër Paul Tang (PvdA) tegenover de NOS. ""Met microtargeted advertenties aan hypergerichte groepen beïnvloedt het zelfs verkiezingen en wetgevingsprocessen. Daarom pleiten we voor strengere regels: geen online tracking van mensen voor politieke advertenties en beperkingen op de targeting.""

Europese verkiezingen

Met het voorlopige akkoord zijn de nieuwe regels nog niet meteen van kracht. Het Europees Parlement en de Europese Raad moeten het akkoord nog officieel aannemen. Daarna zouden ze binnen 18 maanden moeten gelden. Een deel van de regels moet wel al gelden voor de Europese verkiezingen van juni komend jaar.",2023-01-01,2023-11-01,2023-11-06
42791498,Eerdmans: 'Haagse bestuurscultuur' reden dat JA21-plannen niet doorgingen,NOS.nl,2023-11-07,"Zes partijen heeft Joost Eerdmans gediend in zijn politieke carrière voordat hij zijn eigen partij oprichtte met oud FvD-collega Annabel Nanninga. ""Een rechtse koers met realistische plannen"", zo luidt de verkiezingsslogan van JA21. Maar hoe realistisch zijn de plannen van zijn partij?

Sinds de oprichting is het terugdringen van het aantal asielzoekers een van de belangrijkste speerpunten van JA21. Acht moties die de partij indiende over dit thema werden aangenomen. Maar bij de uitvoerbaarheid stokte het.

Eén motie ging over de inrichting van het Nederlandse asielbeleid naar Deens voorbeeld. JA21 wilde de asielopvang verplaatsen naar partnerlanden buiten de Europese Unie. Nieuwsuur deed navraag bij het ministerie van Justitie en Veiligheid. Het ministerie liet weten dat er wel contact is geweest met een Deense collega, maar dat er verder niets is gebeurd omdat dit plan niet uitvoerbaar is binnen de EU-wetgeving.

Dat aangenomen moties alsnog niet tot uitvoering komen, komt volgens Eerdmans door de problemen met de bestuurscultuur in Den Haag. ""We hebben de Deense minister op bezoek gehad en gevraagd: is het mogelijk om jullie voorbeeld te volgen. Zijn antwoord was: ja, dat kan.""

Staatssecretaris van Justitie en Veiligheid Eric van der Burg reageerde in een brief: ""Het uitbesteden van asielprocedures en opvang brengt risico's en complexe uitdagingen met zich mee, ook op juridisch gebied. Zo is de EU-wetgeving hier niet op geschreven"". Volgens Eerdmans is het vooral politieke onwil. ""Van den Burg wil graag iedereen binnenlaten.""

In strijd met internationale regelgeving

Ook bleek vandaag uit onderzoek van de Nederlandse Orde van Advocaten (NOvA) dat verschillende plannen van JA21 in strijd zijn met internationale wet- en regelgeving en met fundamentele mensenrechten. JA21 doet het volgens dit onderzoek het slechtst. Zo is het voorstel van JA21 (en CDA) om voor zware criminelen een streng gevangenisregime te voeren volgens de Orde niet rechtstatelijk.

Toch houdt Eerdmans vast aan zijn plannen voor het strenger straffen van criminelen. Hij wil onder meer dat mensen die drie keer een ernstig misdrijf hebben begaan automatisch levenslang krijgen. Maar uit wetenschappelijk onderzoek blijkt dat dit principe er juist voor kan zorgen dat criminelen zwaardere delicten plegen in de wetenschap dat ze toch de rest van hun leven vast komen zitten.

Eerdmans gelooft desondanks in de maatregel. ""Wij zeggen bij zwaardere geweldsdelicten: na drie keer is het echt klaar. Ik vind dat de maatschappij dat verdient. Bovendien vind ik het een dreiging voor mensen die een delict hebben gepleegd dat dit boven hun hoofd hangt, het heeft aan afschrikkende werking.""

Rechts van de VVD zijn we de enige partij die in een kabinet wil komen.

Een rechtse koers dus, maar op die flank is er 22 november meer te kiezen. Naast JA21 appelleren ook de VVD, BBB en NSC aan de ""fatsoenlijke"" rechtse kiezer. Partijen die, afgaande op de meest recente peilingen, er beduidend beter voor staan dan JA21. Begin dit jaar stond de partij in de peilingen nog op negen tot dertien zetels, maar op de vooravond van de verkiezingen lijkt JA21 de rechtse kiezer nog nauwelijks te vinden. De Peilingwijzer peilt JA21 nu op een tot drie zetels.

Waarom moet de rechtse kiezer op JA21 stemmen? Eerdmans: ""BBB en Omtzigt zijn meer middenpartijen dan rechtse partijen, denk ik. Rechts van de VVD zijn we de enige partij die in een kabinet wil komen en daarvoor ook wordt uitgenodigd.""

Leegloop partij

Ook binnen de partij nam de kritiek het afgelopen jaar toe. Partijleden, onder wie prominente Kamerleden, uitten in maart ontevredenheid over de partijtop die teveel macht naar zich toe zou trekken. Daarnaast hekelden ze de dubbelfuncties binnen de partij, waarmee ze onder andere doelde op de dubbelrol van Nanninga als lijsttrekker voor de Eerste Kamer en fractievoorzitter in de gemeenteraad van Amsterdam.

Een ""onzinverhaal"", zegt Eerdmans over die dubbelfuncties. ""Voor de toekomst hebben we gezegd dat we geen dubbele functies willen. Maar Annabel was gekozen voor de Eerste Kamer en voor de gemeenteraad. Dan is het niet logisch daar zomaar uit te stappen.""

Toch leek de aankondiging van Nanninga, eind augustus, dat ze zich kandidaat stelde als nummer twee op de lijst voor de Tweede Kamerverkiezingen de druppel voor veel partijleden. Nadat eerder Kamerleden Nicki Pouw-Verweij en Derk Jan Eppink al uit de partij waren gestapt en zich bij de BBB voegden, zegden ook zes andere partijleden, onder wie twee Europarlementariërs, hun lidmaatschap op.

""Je ziet bij veel partijen strubbelingen en dat mensen ermee stoppen. Veel mensen kwamen bij ons omdat ze belangstelling hadden voor JA21. Daar hebben mensen bij gezeten die andere verwachtingen hadden van de partij. Dat kan.""

Kijk hier het hele gesprek met Joost Eerdmans terug:",2023-01-01,2023-11-01,2023-11-06
42791501,In gesprek met Joost Eerdmans (JA21),NOS.nl,2023-11-06,"In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen vanavond de lijsttrekker van JA21, Joost Eerdmans.",2023-01-01,2023-11-01,2023-11-06
42791565,Deel nieuwe huizen Almere niet aangesloten op stroom vanwege vol elektriciteitsnet,NOS.nl,2023-11-16,"In een deel van Almere kunnen nieuwe woningen per direct geen nieuwe stroomaansluiting krijgen omdat het elektriciteitsnet vol is. Dat zegt de gemeente Almere, die het nieuws vorige week te horen heeft gekregen van netbeheerders Tennet en Liander. De gemeente zegt overvallen te zijn door het nieuws. ""Komt er niet snel een oplossing, dan komt de ontwikkeling van Almere tot stilstand.""

Volgens de gemeente is de situatie ernstiger dan gemeld. In oktober gaf Tennet aan dat de stroomvoorziening voor nieuwe huizen in oostelijk en zuidelijk Flevoland in gevaar komt als er eind 2026 geen ruimte op het net is ontstaan. Vorige week werd dus duidelijk dat dit per direct geldt voor Almere, aldus de gemeente.

""We zijn geschokt en vol ongeloof"", aldus verantwoordelijk wethouder Alexander Sprong. ""De stad wordt buitenproportioneel geraakt door deze situatie."" Volgens de wethouder komt de ontwikkeling van Almere tot stilstand als het probleem niet snel wordt opgelost.

""Nieuwe bedrijven of bedrijven die verhuizen en hun aansluiting hebben opgezegd kunnen al niet meer worden aangesloten op het elektriciteitsnet"", zegt hij. ""En nu ook de woningbouw wordt geraakt, heeft Almere een heel groot probleem.""

Disclaimer in grondcontracten

Het ruimtegebrek is afkomstig uit drie onderstations in de gemeente. Op een onderstation wordt hoogspanning omgezet naar spanning die aan huishoudens en bedrijven geleverd kan worden. Op een van de onderstations, dat spanning levert aan woningen in het zuidoosten van Almere, is helemaal geen ruimte meer voor nieuwe aansluitingen, meldt Omroep Flevoland . Op de twee andere stations is nog zeer beperkt ruimte beschikbaar.

Als het probleem niet wordt opgelost, moet tijdelijk gestopt worden met uitgifte van grond totdat er meer duidelijkheid is, waarschuwt de gemeente. Ook wordt het verduurzamen van huizen een stuk lastiger. Daarnaast wordt vanaf nu in alle woningkavels een disclaimer gezet waarin komt te staan dat het stroomnet vol is voor woningen. Dat gebeurde al voor bedrijfskavels.

Netbeheerder Tennet wil de komende jaren het elektriciteitsnetwerk uitbreiden. Door in Lelystad, Breukelen, Dodewaard en Doetinchem vier transformatoren te vervangen of bij te plaatsen, hoopt de beheerder dat het probleem in de betreffende provincies in 2029 is opgelost.

Volgens wethouder Sprong zijn maatregelen nodig om de periode tot en met 2029 zo goed mogelijk te overbruggen. Hij verwijst daarbij onder andere naar de ""onorthodoxe"" maatregelen waar demissionair minister Jetten over nadenkt, zoals een verplichting voor bedrijven om in de piekuren minder stroom af te nemen .",2023-01-01,2023-11-01,2023-11-13
42791590,Nieuwe Europese regels voor aanpak milieucriminaliteit,NOS.nl,2023-11-16,"Aïda Brands

redacteur Brussel

Aïda Brands

redacteur Brussel

Brussel wil dat EU-landen milieucriminaliteit makkelijker kunnen aanpakken. Het Europees Parlement en de EU-landen zijn het vandaag eens geworden over een nieuwe richtlijn. Zo is de lijst met milieudelicten flink uitgebreid. Ook worden de straffen voor dit soort delicten in de EU-landen beter op elkaar afgestemd. Verder worden de straffen en boetes verhoogd bij grote milieudelicten.

De afgelopen jaren zijn er steeds meer zaken aan het licht gekomen van bedrijven die schade aanrichten aan het milieu en omwonenden. Zo lopen er zaken tegen chemiebedrijven Chemours in Dordrecht, Sabic in Geleen en ook tegen staalbedrijf Tata steel in IJmuiden. Over de grens in België lopen meerdere rechtszaken tegen 3M, dat grote hoeveelheden pfas in de Schelde zou hebben geloosd.

Op dit moment verschilt het per EU-land of en hoe bedrijven vervolgd kunnen worden voor milieudelicten. Met de nieuwe richtlijn hoopt de EU de verschillen tussen de landen te verkleinen. Zo wordt er nu per milieuovertreding een minimumstraf vastgesteld.

Vergunningen niet langer heilig

""Te lang hebben vervuilers op grote schaal hun gang kunnen gaan. Dat moet stoppen"", zegt CDA-Europarlementariër Toine Manders. Hij onderhandelde namens het Europees Parlement over de richtlijn. Daarnaast moeten bedrijven zich niet meer kunnen verschuilen achter een vergunning. ""De zorgplicht en milieuregels staan op één, vergunningen op twee.""

De bedoeling is dus dat overheden straks tussentijds een vergunning kunnen intrekken als bijvoorbeeld uit nieuw onderzoek blijkt dat er schade is voor mensen en het milieu. Daarnaast is ook de lijst met milieudelicten uitgebreid. Niet in elk EU-land is iemand bijvoorbeeld strafbaar bij het veroorzaken van een bosbrand als hier niemand bij om het leven is gekomen. Daar moet straks in alle landen verandering in komen.

Nederlandse zaken

Advocaat Bénédicte Ficq is betrokken bij meerdere rechtszaken tegen bedrijven die worden beschuldigd van het crimineel vervuilen van de omgeving waardoor de gezondheid van omwonenden in gevaar is gekomen. Zo deed ze twee jaar geleden namens bijna 1100 mensen aangifte tegen Tata Steel. Tegen het chemiebedrijf Chemours en de bestuurders deed ze dit jaar namens meer dan 3000 mensen aangifte.

Met de huidige wetten in Nederland is het dus al mogelijk om ziekmakende vervuilende bedrijven te laten vervolgen voor milieudelicten. Toch is het vaak een langdurig proces omdat je daarbij, volgens Ficq, moet bewijzen dat een leidinggevende verantwoordelijk is voor het strafbare feit. Het bewijzen dat de gezondheidsklachten komen door de vervuiling is uiteraard ook onderwerp van onderzoek.

De nieuwe Europese richtlijn heeft onder andere een veel uitgebreidere lijst van milieudelicten. ""Bedrijven zullen waarschijnlijk hierdoor voorzichtiger worden vanwege het risico strafrechtelijk vervolgd te worden, ze zullen andere, verantwoordelijker keuzes maken"", zegt Ficq.

De EU-landen en het Europees Parlement hebben dus een politiek akkoord gesloten. De komende weken zal er in de raad en in het parlement gestemd worden over de nieuwe richtlijn. Daarna is het aan de landen om de nieuwe regels te gaan invoeren.",2023-01-01,2023-11-01,2023-11-13
42791600,Omtzigt: GroenLinks-PvdA heel moeilijke partner,NOS.nl,2023-11-16,"Op de vraag of GroenLinks-PvdA een logische partner voor hem is, antwoordde NSC-leider Omtzigt dat onder meer migratie en de belastingplannen een belemmering vormen.",2023-01-01,2023-11-01,2023-11-13
42791607,Verstappen voelt zich een clown in Las Vegas: 'Draait hier voor 99 procent om show',NOS.nl,2023-11-16,"Louis Dekker

verslaggever Formule 1 in Las Vegas

Louis Dekker

verslaggever Formule 1 in Las Vegas

Dat hij niet van gokken houdt was al bekend. Dat hij verre van dol is op stratencircuits ook. Max Verstappen geniet van snelle banen met vloeiende bochten. Formule 1-auto's zijn in zijn ogen niet gemaakt om door krappe straatjes te krioelen.

Zelfs met die voorkennis blijft het opmerkelijk hoe kritisch Max Verstappen is over het nieuwe paradepaard van de Formule 1: de grand prix van Las Vegas. Vooral de openingsceremonie kon hem gestolen worden. ""Helemaal niets"" vond hij het. ""Van mij mogen ze dit soort dingen meteen skippen.""

Bombastische show

Verstappen en zijn negentien collega-coureurs werden in een bombastische show met vette beats bij de start-finish gepresenteerd aan het publiek. Het kon niet op. Begeleid door een droneshow verzorgden acht acts op evenzoveel podia een show, die vooral uitblonk in een moordend tempo.

Artiesten als Tiësto, John Legend en Kylie Minogue deden in luttele minuten hun kunstje. De finale was voor de coureurs. Een voor een werden ze letterlijk het podium op gelift, om na een krappe halve minuut wuiven weer naar beneden te zakken.

Verstappen was blij dat hij weer snel met beide benen op de grond stond. ""Het heeft niets te maken met John Legend en de artiesten. Daar op zo'n podium staan te zwaaien naar een menigte, dan voel ik me een clown. Het past niet bij me. Ik ben hier om te racen.""

""Het draait hier voor 99 procent om show. Deze grand prix is voor 1 procent een sportevenement"", oordeelt de drievoudig wereldkampioen aan de vooravond van de nachtrace in de stad met de bedenkelijke bijnaam 'Sin City'.

Las Vegas draait om casino's, gokken, poker en alcohol. Maar de lokale overheid probeert het imago een positieve slinger te geven door grote concerten en sportevenementen naar de stad te halen en Formule 1 past prima in dat plaatje. Niet voor niets heeft Las Vegas zichzelf benoemd als 'entertainment capital of the world'.

Verstappen heeft er geen enkele boodschap aan. ""Ik heb nul interesse in al die randzaken en festiviteiten. Het doet me allemaal heel weinig. Ik snap dat het er af en toe bij hoort, maar ik focus me liever volledig op de sportieve kant. De performance van de auto en de prestaties die we kunnen neerzetten.""

Prestigieuze monsterklus

Voor de F1-leiding is de race in Las Vegas een prestigieuze monsterklus. Maandenlang is er gewerkt aan de bouw van het circuit. Tientallen miljoenen zijn er geïnvesteerd. Het hypermoderne complex is net op tijd af.

Verstappen heeft nog niet echt een indruk, maar warme gevoelens krijgt hij niet van het parcours. ""Weinig bochten, niet erg aantrekkelijk en niet zo interessant"", luidt het eerste oordeel van de 26-jarige Red Bull Racing-coureur. ""Ik heb een middag geoefend in de simulator, vooral om een beetje in het ritme te komen en de baan te leren kennen.""

""Ik denk dat er weinig grip is, maar we weten nog niet hoe hobbelig het asfalt is"", vult hij aan. ""Stratencircuits zijn met de huidige auto's gewoon niet zo leuk. Ze zijn zwaar, breed en lang en dat er weinig grip is, helpt dan ook niet. We moeten het ermee doen, maar dit is niet echt mijn ding.""

Het raakt zijn motivatie niet. ""Ik verheug me niet op deze race, maar doe altijd en overal mijn best. Dat zal hier niet anders zijn. En het zal er op televisie vast mooi uit gaan zien als we over The Strip razen.""

Unieke F1-beelden

Verstappens bezwaren zullen waarschijnlijk ondersneeuwen door de beelden die komend weekend de wereld over gaan. Kijkers krijgen unieke F1-beelden voorgeschoteld. Veel neon, bling-bling en een verse blikvanger van formaat: de hypermoderne, megagrote entertainmentbol The Sphere.

De plek waar U2 wekenlang optrad, wordt dé eyecatcher van de race. Vijftig keer zal Verstappen de Sphere zondag passeren; vijftig keer zal de projectie anders zijn. ""Ik hoop dat ze er wat leuks op zetten. Of het afleidt? Nee, ik denk dat dat wel meevalt. Behalve als ze mijn gezicht doen. Dan klap ik zo in de muur, haha.""

Of het lukt hier zijn achttiende grandprixzege van het seizoen te boeken, durft Verstappen nog niet te voorspellen. ""De aard van de baan en de lage temperatuur kunnen ons in de kaart spelen, maar voor hetzelfde geld valt het muntje de andere kant op. Alle teams weten weinig. Of het een loterij wordt? Ja, dat is altijd zo als ergens voor het eerst een race is. We moeten een beetje gissen en bereiden ons voor op allerlei scenario's.""

Bang dat zijn kritiek verkeerd valt bij de Formule 1-leiding is Verstappen niet. ""Ook als ik het niet zo leuk vind, verdienen ze hier veel geld. Ik hou van eerlijke antwoorden, laat mijn mening horen en draai er niet omheen. Zo ben ik. Sommige coureurs houden van show, ik niet. Ik vind het best leuk om in Vegas lekker uit eten te gaan, maar niet om hier te racen.""",2023-01-01,2023-11-01,2023-11-13
42791612,Omtzigt: GL-PvdA heel moeilijke partner • Klaver pareert: Lege aanval ,NOS.nl,2023-11-16,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

12:44

GroenLinks-PvdA tegen Omtzigt: 'Lege aanval'

GroenLinks-PvdA verwijt NSC-lijsttrekker Omtzigt ""een lege aanval"". Omtzigt zei vanmorgen bij de NOS dat GroenLinks-PvdA een heel moeilijke partner wordt om mee te regeren. Als voorbeelden van dingen die samenwerking lastig maken, noemde de NSC-voorman migratie en de belastingplannen van GroenLinks-PvdA.

Fractievoorzitter Klaver riep Omtzigt op X op uit de ""oppositiemodus"" te komen en duidelijk te maken wat hij wil: ""Wij halveren armoede, zorgen dat werken weer loont én verlagen werkloosheid het meest van alle partijen. Wat doe jij, Pieter Omtzigt?""

Jesse Klaver

@jesseklaver

Je wilt het over inhoud hebben maar dit is echt een lege aanval. Kom uit je oppositiemodus tegen onze plannen en maak duidelijk wat je zelf wilt. Wij halveren armoede, zorgen dat werken weer loont én verlagen werkloosheid het meest van alle partijen. Wat doe jij @PieterOmtzigt? https://t.co/l2Z6P3Xqr4

12:19

16 november 2023

12:01

Dassen: 'Timmermans is al veel te druk met formeren'

Volt-leider Dassen noemt de verkiezingscampagne tot nu toe 'heel bloedeloos'. Hij vindt dat andere partijen veel te weinig durf en een duidelijke visie durven te tonen. Zo is hij kritisch op recente uitspraken van GroenLinks-PvdA-leider Timmermans.

""Hij is al veel te druk met formeren. Timmermans was al heel lang aan het kijken hoe hij kon conformeren met Omtzigt voor een nieuw kabinet. Maar hij moet de barricades op voor de progressieve idealen"", zei Dassen in het verkiezingsprogramma Van Torentje naar Torentje van de krant Tubantia en de Universiteit Twente.

Dassen verwijt de VVD ""alleen maar te doen aan marketing"". ""Yesilgöz komt met geen enkel plan, ze is enkel bezig met gewichtheffen"", verwijst hij naar een sportvideo van NOC*NSF met kickbokser Rico Verhoeven en Yesilgöz . ""Ze zeggen dat ze klaar zijn met de oude politiek, maar de VVD was 13 jaar verantwoordelijk voor het beleid.""

Verder noemt Dassen Omtzigt onduidelijk. ""Over bestaanszekerheid en bestuurscultuur heeft hij goede ideeën, maar het vraagt meer als je zo'n partij opricht. Je moet toch helderheid hebben waar je op gaat stemmen.""

10:28

Omtzigt: GL-PvdA heel moeilijke partner

NSC-leider Omtzigt denkt dat GroenLinks-PvdA een heel moeilijke partner wordt om mee te regeren. Te gast bij de NOS vanochtend ging hij in op mogelijke coalities.

Op de vraag of GroenLinks-PvdA een logische partner voor hem is, verwees hij naar een paar ""beletsels"", die samenwerking met die partij ""heel erg lastig"" maken. Omtzigt gaf als voorbeelden migratie en de belastingplannen.

Over migratie: ""Wij hebben gezegd maximaal 50.000 netto migranten. Vorig jaar waren het er 220.000. Als dat niet omlaag gaat, krijg je de ontzettende wooncrisis niet opgelost.'""

Verder vindt Omtzigt dat GroenLinks-PvdA de middenklasse te veel belast, waardoor een alleenverdiener volgens hem dicht bij het sociaal minimum kan uitkomen. Ook heeft hij grote bezwaren tegen de manier waarop GroenLinks-PvdA omgaat met de overdracht van familiebedrijven en hij is tegen het plan om bedrijven belasting te laten betalen over het eigen vermogen.

09:13

Terugkijken: Omtzigt geeft antwoord op Instagram-vragen

Kijk hieronder terug hoe NSC-lijsttrekker Pieter Omtzigt antwoord gaf op vragen die gesteld zijn via het NOS-account op Instagram.

Morgen is er weer een live Q&A met een lijsttrekker. Dan is Esther Ouwehand te gast in de studio in Den Haag. Stuur je vragen vanaf vanmiddag in via het @NOS -account op Instagram. En kijk live mee vanaf 09.15 uur!

09:12

Yesilgöz: 'Geen idee wat halve draai Wilders betekent voor zijn standpunten'

VVD-lijsttrekker Yesilgöz sluit een coalitie met de PVV nog altijd niet uit, hoewel ze moeite heeft met flink wat standpunten van de partij. ""Ik sluit geen enkele partij uit"", herhaalde ze bij RTL Nieuws.

Deze campagne probeert Wilders nadrukkelijk zijn redelijke en constructieve kant te laten zien. Ook wat betreft islamstandpunten, want ""er zijn belangrijkere prioriteiten"", zei hij deze week in Nieuwsuur.

Toch ziet Yesilgöz nog andere moeilijkheden. ""Ik heb gezien dat de heer Wilders nu een halve draai maakt op de islam. Ik weet nog steeds niet wat dat betekent voor zijn standpunten, maar er zijn natuurlijk wel meer fundamentele verschillen"", zegt de VVD-leider.

""Denk aan zijn houding ten opzichte van de EU: hij wil een Nexit, dat zal alle ondernemers kapotmaken. Hij heeft helemaal niks met het klimaat, hij gelooft niet eens in klimaatverandering. En zijn houding ten opzichte van Rusland"", somt Yesilgöz op. ""Er is nog wel heel veel meer om je af te vragen hoe moet dat dan.""

09:20

Omtzigt: fundamentele vraag over hervormingen wordt ontdoken

NSC-lijsttrekker Omtzigt vindt dat in de verkiezingscampagne media zich te vaak bezighouden met ""kwartetten"". In het NOS Radio 1 Journaal zei hij dat het in Den Haag steeds gaat over de vraag met wie NSC een coalitie wil vormen, wie de premierskandidaat is en waar de doorrekening van het verkiezingsprogramma blijft. Volgens hem wordt de belangrijke vraag - welke fundamentele hervormingen Nederland nodig heeft - steeds ontdoken. Hij noemt dat gemakzuchtig.

Omtzigt benadrukte dat hij vooral over de inhoud wil praten en noemde weer zijn belangrijkste punten: ""Beter bestuur, bestaanszekerheid, woningbouw en minder migratie."" Die punten wil hij in het regeerakkoord gerealiseerd zien.

Ook vanochtend kwam de premiersvraag weer aan de orde. Omtzigt zei daarover dat de hervormingen vanuit de Kamer moeten plaatsvinden, dat het kabinet de afgelopen jaren structureel de Kamer heeft omzeild en dat we geregeerd zijn vanuit het Catshuis en het Torentje. ""De Kamer is het orgaan dat we kiezen, het is ook het hoogste orgaan. Daar zit je in principe als volksvertegenwoordiger. Het is bij verkiezingen de meest logische keuze om te zeggen dat je in de Kamer blijft zitten.""

In antwoord op de vraag of zijn partij de PVV uitsluit als coalitiepartner wees Omtzigt op het belang van grondrechten. Volgens hem gaat de passage in het PVV-verkiezingsprogramma over moskeeën en de koran rechtstreeks in tegen het grondwettelijk recht op godsdienstvrijheid. ""Als je gekozen wordt als Kamerlid leg je de eed of gelofte op de grondwet af. Dan beloof je de vrijheid van meningsuiting en de vrijheid van godsdienst te waarborgen. Dan kun je geen regering vormen als je de dag erop die belofte niet nakomt."" De NSC-leider voegde eraan toe dat hij over dat ""grondrechten-issue"" niet zomaar heen kan stappen. Omtzigt zei ook weer dat hij voorstander is van een minderheidskabinet.

In het NOS Radio 1 Journaal ging het ook nog over het muziekinstrument dat Omtzigt bespeelt: ""Dwarsfluit natuurlijk. Wat dacht je? Tweede viool, of zo?""

Het gesprek met Omtzigt is terug te luisteren en te kijken via de site van NPO Radio 1 .

Morgen is er weer een politieke gast in het NOS Radio 1 Journaal. Dan is het Partij voor de Dieren-lijsttrekker Ouwehand.

08:15

Dit willen 18 partijen écht met migratie en Europa

07:11

De Campagne Stemming over de mogelijkheden voor een coalitie

De dagelijkse podcast De Campagne Stemming gaat er vandaag onder meer over dat het hoe dan ook ingewikkeld wordt om een coalitie te vormen. Xander van der Wulp en Joost Vullings staan ook stil bij de kans op een rechts kabinet. NSC-voorman Omtzigt ziet nog steeds niets in deelname van de PVV daaraan. En ook JA21 heeft er twijfels over dat de PVV echt meedoet. BBB-leider Van der Plas gaat er bij Omtzigt op aandringen dat hij met de PVV over deelname gaat praten.

In de podcast verder onder meer aandacht voor GroenLinks-PvdA. Volgens lijsttrekker Timmermans moet zijn partij de grootste worden en is dat de enige mogelijkheid om te voorkomen dat er een rechts kabinet komt.

07:01

NSC-lijsttrekker Omtzigt in NOS Radio 1 Journaal, waar staan hij en zijn partij voor?

Pieter Omtzigt (49, Den Haag) zit met korte pauzes 19 jaar in de Tweede Kamer, waarvan het langst voor het CDA. Omtzigt wordt vaak dossiervreter genoemd, onder meer vanwege het doorbijten in de toeslagenaffaire, waarbij vele duizenden gezinnen met onrecht te maken kregen. In 2020 deed Omtzigt een poging leider van het CDA te worden, maar hij verloor nipt van Hugo de Jonge.

In 2021 stapte hij op bij het CDA, na onvrede over de koers en over hoe er met hem was omgegaan. In de formatie was het over ""positie Omtzigt, functie elders"" gegaan. Premier Rutte ontkende dat eerst, maar gespreksverslagen wezen anders uit.

Na lang twijfelen besloot Omtzigt eind augustus een partij op te richten: Nieuw Sociaal Contract (NSC). Nog voor verkiezingsprogramma en kandidaten gepresenteerd waren, deed NSC in de peilingen al mee in de strijd bovenin. Recent verscheen het programma, dat op veel thema's dicht bij zijn oude partij het CDA ligt. NSC wil onder meer strengere migratieregels en soepelere regels voor stikstof.

Maar vooral het hervormen van het bestuur is de belangrijkste peiler van de partij. NSC wil onder meer dat er een grondwettelijk hof komt, waar mensen aan de Grondwet kunnen laten toetsen of hun rechten zijn geschonden. Verder wil NSC dat er een regionaal kiesstelsel komt, net als een wet op het Rijkstoezicht. Ook moeten klokkenluiders beter worden beschermd.

Volgens Omtzigt is zijn partij links noch rechts. ""Bij bestaanszekerheid voel ik me verwant met GroenLinks-PvdA, wat betreft strengere regels voor migratie meer met de VVD."" Hij benadrukt verder dat kiezers ook geen wonderen moeten verwachten. Het verbeteren van de bestuurscultuur kan niet zomaar in vier jaar klaar zijn.

06:59

Van der Plas hoopt dat Omtzigt deur openhoudt voor PVV

BBB-lijstrekker Caroline van der Plas zei in Nieuwsuur nog eens te hopen dat NSC-lijsttrekker Omtzigt de deur openhoudt voor de PVV. Zelf wil Van der Plas namelijk in een coalitie met NSC en ze sluit de PVV ook niet uit, maar Omtzigt heeft al een aantal keer laten weten dat hij regeren met de PVV niet ziet zitten.

""Pieter is heel erg voor de democratie en de rechtsstaat. Als je zo denkt, moet je ook praten met een partij die 1,5 miljoen kiezers achter zich heeft staan"", aldus Van der Plas in Nieuwsuur. ""Dat is ook democratisch.""

Naast NSC, en dus mogelijk de PVV, ziet Van der Plas wel een coalitie met de VVD voor zich. Dat zou volgens haar ""een logische partner"" zijn.

06:57

Omtzigt voelt nog steeds niets voor regeren met Wilders

NSC-lijsttrekker Pieter Omtzigt herhaalde gisteravond bij RTL Nieuws dat hij grote moeite heeft met de standpunten en het verkiezingsprogramma van de PVV, omdat die volgens hem in strijd zijn met de Grondwet.

PVV-leider Wilders wil graag samenwerken met NSC in een rechts kabinet. Eerder zei hij bij Nieuwsuur dat het bestrijden van de islam de komende periode niet meer zijn grootste prioriteit heeft.

Omtzigt vindt het een goede zaak dat Wilders zijn focus verlegt naar bestaanszekerheid. ""Dat is een heel belangrijk thema. Maar hij heeft ook gezegd dat zijn anti-islamstandpunt in het DNA van de PVV zit."" Als voorbeelden noemt Omtzigt dat Wilders geen islamitische scholen, geen moskeeën en korans wil. Hij wijst erop dat dit in strijd is met de vrijheid van godsdienst die in de Grondwet staat.

Omtzigt: ""Je kunt toch echt alleen een regering vormen met partijen die zich houden aan de klassieke grondrechten.""

Wilders reageerde gisteravond bij Vandaag Inside weer op de woorden van Omtzigt. Volgens hem wil de achterban van Omtzigt wel degelijk samenwerken met de PVV. ""Als hij dat niet doet, zet hij de deur wagenwijd open voor Frans Timmermans.""

Daarom sluit Wilders niet uit dat Omtzigt uiteindelijk toch voor hem zal kiezen. ""Ik loop lang genoeg mee om te weten dat na verkiezingen alles weer vloeibaar kan worden.""

06:51

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791623,Vlees- en vliegreclames taboe in steeds meer gemeentelijke bushokjes,NOS.nl,2023-11-16,"Merel Stikkelorum

Redacteur Binnenland

Merel Stikkelorum

Redacteur Binnenland

Na tabak- en alcoholreclames worden ook steeds vaker vlees-, vlieg- en zuivelreclames aan banden gelegd. Een groeiend aantal gemeentes verbiedt dit soort reclames op de eigen bushokjes en reclameborden vanwege de impact op het klimaat.

Begin deze maand stemde de Utrechtse gemeenteraad voor een verbod op vleesreclames, na eerder al advertenties van 'fossiele reclames' in de ban te hebben gedaan, waaronder bijvoorbeeld advertenties voor benzine, auto's en vliegreizen vallen. De gemeente Bloemendaal kondigde eind oktober aan om geen reclames voor vlees, zuivelreclames en producten met fossiele brandstoffen als energiebron meer te plaatsen.

Ook gemeentes als Zwolle, Haarlem, Amsterdam en de provincie Noord-Holland zijn bezig met het verbieden van dit soort advertenties vanuit klimaatoogpunt.

Bord voor de deur

Het gaat hierbij niet om een totaalverbod, maar om een verbod op de reclameplekken in eigen bezit, zoals bushokjes, reclamemasten of andere reclameborden. Een slager mag dus nog steeds reclame maken voor zijn vlees op een eigen bord voor de deur, in de etalage of in de krant.

In Utrecht nam de Partij voor de Dieren het initiatief. Op zo'n 850 reclameframes in onder andere bushokjes en twee reclamemasten langs de snelweg zijn geen fossiele en vleesreclames meer te zien. ""De voornaamste reden is dat vleesproductie leidt tot klimaatverandering"", zegt fractieleider Maarten van Heuven. ""Een andere reden is dierenwelzijn. Want minder vlees consumeren is goed voor dieren.""

Net als in de meeste andere gemeentes gaat het verbod pas in als de bestaande contracten met reclame-exploitanten aflopen. Van Heuven verwacht dat het dan wel gaat leiden tot minder vleesconsumptie van Utrechters. ""Als een hamburgergigant adverteert met een plantaardige kipburger dan zullen mensen denken: ik ga 'm eens proberen. Je maakt het bekender en normaler.""

Wereldnieuws

Jan Willem Bolderdijk, hoogleraar duurzaamheid en marketing aan de Universiteit van Amsterdam, verwacht geen direct effect. ""Dit gaat op gemeentelijk niveau niet zorgen dat inwoners meteen hun gedrag aanpassen. Daar is meer voor nodig"", zegt Bolderdijk. ""Tegelijkertijd: als je de reclames niet verbiedt, houd je het beeld in stand dat dit de norm is. Dat demotiveert mensen om zich anders te gedragen.""

Volgens de hoogleraar is het effect vooral indirect. ""Het stimuleert het maatschappelijke debat. Haarlem was vorig jaar wereldnieuws als eerste stad met een verbod op vleesreclames."" Daarbij is er sprake van een olievlekwerking, zegt hij. ""Steeds meer gemeentes doen dit. Dus indirect heeft het wel zin en kun je als individuele gemeente uiteindelijk veel meer mensen beïnvloeden.""

Niet zo'n vaart

De reclamebranche is kritisch op de nieuwe trend. ""Wij zeggen: blijf weg van lokale verboden. Als je iets wilt: zorg dat je dat op landelijk niveau regelt en dat duidelijk is om welke reclames het precies gaat"", zegt Hannelore Majoor, directeur van JCDecaux, een grote speler op het gebied van buitenreclame. ""Nationaal gezien hebben we wet- en regelgeving die bepaalde voorwaarden stelt aan reclamevoering.""

Volgens Majoor is het de vraag of het uiteindelijk zo'n vaart zal lopen, omdat gemeentes niet beseffen hoeveel geld ze mislopen door dit soort verboden. ""Gemeentes ontvangen een groot deel van de reclame-inkomsten van de bushokjes. Dit soort maatregelen heeft invloed op de contracten die we met gemeentes hebben. Onze omzet gaat hierdoor omlaag en dat vertaalt zich weer in lagere reclame-inkomsten voor de gemeentes.""

Disclaimer 

Ook de Bond van Adverteerders (BVA), die adverteerders vertegenwoordigt als Albert Heijn, Jumbo en Heineken, ziet liever landelijke regels. ""Het zorgt voor onduidelijkheid en verwarring voor consumenten en bedrijven om dit op lokaal niveau te regelen"", zegt directeur Henriette van Swinderen.

Dit moet volgens de adverteerders niet opgelegd worden, maar uit de branche zelf komen. ""Wij zijn in gesprek met de reis- en autobranche om na te denken over bijvoorbeeld een waarschuwing te vermelden om niet te veel te vliegen, en de focus te leggen op duurzame alternatieven in plaats van op maximale consumptie. We moeten duurzaam gedrag als de norm neerzetten."" Wanneer dit concreet vorm krijgt, is niet duidelijk. ""Uiteindelijk gaat het lukken, al merken we wel dat het langzaam gaat.""

Eind oktober liet minister Jetten voor Klimaat en Energie in een Kamerbrief weten een beslissing over een eventueel landelijk verbod aan een volgend kabinet over te laten. Sociale wetenschappers concludeerden in een advies aan Jetten dat een reclameverbod alleen niet voldoende is om een duurzame transitie te bevorderen en te versnellen. Een disclaimer zoals de adverteerders voorstellen, heeft volgens deze wetenschappers geen effect, zo is eerder al bij tabakreclames gebleken. Zo'n waarschuwing kan zelfs averechts werken.",2023-01-01,2023-11-01,2023-11-13
42791628,"BBB doet in provincies water bij de wijn, tot ongenoegen van de achterban",NOS.nl,2023-11-16,"De BoerBurgerBeweging werd bij de Provinciale Statenverkiezingen in maart in alle provincies de grootste partij, vooral dankzij een felle campagne tegen het stikstofbeleid. Maar inmiddels voert de partij zelf in tien provincies de landelijke stikstofwet uit.

Ook op andere thema's blijkt de BBB niet koersvast, tot ongenoegen van de achterban. Lijsttrekker Caroline van der Plas erkent in Nieuwsuur dat het niet altijd mogelijk is kernpunten uit te voeren.

'Aan de knoppen zitten belangrijker'

Na de verkiezingen in maart ging de BBB in tien van de twaalf provincies meebesturen, waarmee de partij medeverantwoordelijk werd voor het uitvoeren van de stikstofwet. In die wet staat dat de stikstofuitstoot in 2035 flink gereduceerd moet zijn. In zes provincies werkt de BBB samen met tegenpool PvdA, in drie provincies ook met GroenLinks.

Volgens Van der Plas kunnen de provinciale afdelingen nu wel meer bereiken dan wanneer ze hadden gekozen voor een rol in de oppositie. ""In het provinciebestuur kun je aan de knoppen zitten en wat terughoudender zijn in het beleid. We hebben in alle coalitieakkoorden voorkomen dat onvrijwillige onteigening van boeren gaat gebeuren.""

Maar uit de achterban klinkt kritiek. Angelique Knufing stemde vanwege het stikstofstandpunt op BBB, en is teleurgesteld dat de partij in de provincies niet strijdt tegen de stikstofwet.

""Van der Plas moet doen wat ze beloofd heeft. Als je met GroenLinks gaat regeren, dan gaat de stikstofwet niet van tafel"", zegt ze: 

Op de Ipsos-stelling 'Laat de boeren met rust, maatregelen om stikstof te verminderen in de landbouw zijn helemaal niet nodig' antwoordt 57 procent van de potentiële BBB-kiezers 'eens'. 12 procent is het oneens. Als Nieuwsuur de stelling voorlegt aan Van der Plas wil ze geen eenduidig antwoord geven . ""Dat gaat mij te kort door de bocht.""

Ze zegt nog steeds van de stikstofwet af te willen. ""Dat vinden de mensen die voor ons in de provincies zitten ook. Maar je hebt te maken met een landelijke wet waar provincies niet over gaan. En zo lang die wet bestaat, heb je die uit te voeren.""

De vraag is of het op landelijk niveau wél lukt de stikstofwet aan te pakken. VVD, NSC en GroenLinks-PvdA, de grootste partijen in de peilingen, zeggen - in tegenstelling tot BBB- de stikstofuitstoot flink te willen verminderen.

Tóch windmolens op land

Ook op een ander thema klinkt gemor vanuit de BBB-achterban. Terwijl de partij in het verkiezingsprogramma schrijft geen nieuwe windprojecten op land te willen, wordt in vijf provincies waar de partij meebestuurt in coalitie-afspraken ruimte gelaten voor nieuwe windmolens: Zeeland, Limburg, Noord-Holland, Zuid-Holland en Overijssel.

Het dorp Hoge Hexel in Overijssel raakte sterk verdeeld door de mogelijke komst van zo'n windproject. Bewoner Joke Verhage, vertegenwoordiger van de organisatie Tegenwind, zegt dat boeren in de regio geld aannemen om windturbines op hun erf te laten plaatsen. ""Andere burgers ondervinden daar overlast van"", zegt bewoner Joke Verhage. ""Die subsidie is een perverse prikkel. De hele gemeenschap heeft er last van.""

Het ""noaberschap"", waar Van der Plas vaak voor pleit, staat volgens Verhage onder druk in haar gemeenschap. ""Mensen willen niet meer bij elkaar op kraamvisite komen."" Verschillende BBB-politici deden beloftes aan Verhage om de komst van de windturbines te stoppen, maar vervolgens bleef het stil.

Van der Plas zegt in Nieuwsuur dat ze deze problemen kent, maar dat ze de projecten niet kan tegenhouden. ""Als je in een college komt hebt je te maken met beleid dat al afgesproken is en uitgevoerd moet worden. Alle echt nieuwe projecten die nu van de grond komen, houden we tegen.""

Arbeidsmigranten

Ook in Deventer zien bewoners dat het noaberschap in sommige wijken onder druk staat, maar dan door de komst van arbeidsmigranten. BBB-stemmer Tom Boersma had op dit punt meer steun verwacht van de BBB. ""Uitzendbureaus en huisjesmelkers proppen woningen vol met arbeidsmigranten die in de vleesindustrie en distributiecentra werken. Dat leidt tot veel overlast: afval, toeterende busjes om 5 uur 's ochtends, drugsgebruik en prostitutie.""

BBB wil wel een maximum aan het aantal asielzoekers dat naar Nederland mag komen, maar niet aan het aantal arbeidsmigranten. De partij zegt dat Nederland afhankelijk is van arbeidsmigratie en wil speciaal huizen bouwen voor deze groep. Van de BBB-achterban zegt in de Ipsos-peiling 62 procent dat het aantal arbeidsmigranten fors ingeperkt moet worden, ook als dat nadelig is voor een deel van de Nederlandse bedrijven.

Van der Plas zegt overlast door arbeidsmigranten te willen voorkomen door ze dicht bij hun werk te laten wonen. ""Juist om ze uit de steden te krijgen waar ze nu vaak door ongeregistreerde uitzendbureaus in huizen worden gestopt.""",2023-01-01,2023-11-01,2023-11-13
42791631,"Ajax-trainer Bakker: 'Het is onwerkelijk, maar wel verdiend'",NOS.nl,2023-11-15,"Ajax-trainster Suzanne Bakker is enorm trots op haar ploeg na de 2-0 winst op Paris Saint-Germain in de Champions League. ""Ik ben enorm trots. Het lijkt onwerkelijk, maar uiteindelijk was dit denk ik ook wel verdiend.""",2023-01-01,2023-11-01,2023-11-13
42791638,In gesprek met BBB-lijsttrekker Caroline van der Plas,NOS.nl,2023-11-15,"Het politieke interview met de lijstrekker van de BBB, Caroline van der Plas. Waar staat haar partij voor en wat hoopt de BBB te bereiken?",2023-01-01,2023-11-01,2023-11-13
42791648,Vanavond op tv: In gesprek met lijsttrekker Frans Timmermans (GL-PvdA),NOS.nl,2023-11-16,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van GroenLinks-PvdA, de nieuwe linkse fusiepartij die voor het eerst aan de landelijke verkiezingen meedoet met één kieslijst en één verkiezingsprogramma. Lijsttrekker Frans Timmermans is te gast.

Kijk hier alle vorige interviews terug.",2023-01-01,2023-11-01,2023-11-13
42791688,Baudet op hoofd geslagen in Gronings café,NOS.nl,2023-11-20,"Forum voor Democratie-lijsttrekker Baudet is opnieuw aangevallen. Op beelden die op sociale media rondgaan, is te zien dat hij wordt geslagen met iets wat lijkt op een fles.",2023-01-01,2023-11-01,2023-11-20
42791701,Wet voor betaalbare huren stuit op kritiek van Raad van State,NOS.nl,2023-11-20,"Het is maar de vraag of de Wet betaalbare huur woningzoekenden helpt en of deze leidt tot voldoende betaalbare huurwoningen. Dat staat in een advies van de Raad van State, een onafhankelijk adviseur van de overheid.

De Wet betaalbare huur zou volgend jaar in moeten gaan en zorgt voor maximale huurprijzen in de particuliere sector, om woekerprijzen te voorkomen. Maar het risico is volgens de Raad van State dat door de nieuwe wet het aantal huurwoningen in de middensector juist sterk afneemt.

Verhuurders krijgen namelijk niet alleen te maken met maximale huren, maar met een heel pakket aan maatregelen. Zo moeten zij bijvoorbeeld ook al meer vermogensbelasting betalen. Het risico is volgens de Raad van State dat verhuurders daardoor niet genoeg rendement meer behalen en hun huizen zullen verkopen.

Het bedrijf CBRE zegt vandaag in een rapport die beweging nu al te zien. Volgens de commerciële vastgoedadviseur verdwijnen er 1300 huurwoningen per kwartaal, vooral in Almere, Amersfoort en Zaanstad. Dit aantal kan komende jaren oplopen tot tienduizenden huizen.

Gevolgen op langere termijn

De Raad van State denkt dat dankzij de nieuwe huurwet op de korte termijn de huren in de particuliere sector inderdaad omlaag gaan. Maar er kunnen ook nadelige gevolgen zijn voor de samenleving en de economie.

Zo kunnen volgens het adviesorgaan de problemen die nu bestaan bij de sociale huur ook in de middenhuur gaan spelen, denk aan scheefwonen en lange wachtlijsten. Daardoor kunnen mensen minder snel verhuizen als ze bijvoorbeeld een baan ergens anders krijgen.

Ook mengt de overheid zich volgens de Raad van State in het eigendomsrecht van verhuurders en investeerders. Daarom moet extra toegelicht worden of de nieuwe wet echt helpt om huurwoningen betaalbaarder te maken.

Het adviesorgaan adviseert demissionair De Jonge voor Wonen daarom het voorstel ""nader te bezien op de gevolgen voor het volkshuisvestingsbeleid als geheel"" en het niet aan de Tweede Kamer voor te leggen voordat het op punten is aangepast.",2023-01-01,2023-11-01,2023-11-20
42791721,Uiterst rechtse Milei wint presidentsverkiezingen in Argentinië,NOS.nl,2023-11-20,"De presidentsverkiezingen in Argentinië zijn gewonnen door Javier Milei. De radicaal-rechtse econoom won volgens de voorlopige uitslag met 56 procent van de stemmen de tweede ronde van zijn tegenstander Sergio Massa.

In zijn overwinningstoespraak zei Milei dat de uitslag betekent dat er een einde komt aan de ""alom aanwezige staat, waar slechts enkelen van profiteren terwijl de meerderheid moet lijden"". Milei, die zichzelf omschrijft als libertair, wil het mes zetten in het overheidsapparaat.

Massa heeft zijn verlies toegegeven. ""Het is duidelijk dat de resultaten niet zijn wat we hadden verwacht. Ik heb contact opgenomen met Javier Milei om hem te feliciteren"", zei de huidige minister van Economische Zaken, die er ook op wees dat de verantwoordelijkheid nu bij Milei ligt.

""Vandaag begint het einde van de Argentijnse decadentie"", zei Milei in zijn overwinningsspeech:

De eerste ronde van de Argentijnse stembusgang leverde vorige maand geen nieuwe president op. Om de verkiezingen te winnen moest een kandidaat in de eerste ronde 45 procent van de stemmen behalen, of 40 procent met een grote voorsprong op de nummer twee. Massa kwam op 36 procent, Milei kreeg ongeveer 30 procent van de stemmen.

De economische crisis in het land was het belangrijkste verkiezingsthema. De armoede in Argentinië neemt steeds grotere vormen aan. Enorme inflatie heeft ertoe geleid dat twee op de vijf Argentijnen inmiddels onder de armoedegrens leven.

Trump

Javier Milei (53) is een nieuwkomer in de politiek en wordt vaak vergeleken met de Amerikaanse oud-president Trump en de Braziliaanse oud-president Bolsonaro. Hij zegt voor radicale vrijheid en verandering te staan. Zo wil Milei af van de lokale munteenheid, de peso, en in plaats daarvan de dollar invoeren.

Ook is hij voor het versoepelen van de wapenwetgeving en is hij tegen abortus. Om aan te geven dat zaken flink op de schop wil nemen werd Milei in de campagne vaak gezien met een kettingzaag in zijn handen. Milei wil dat er rigoureus wordt gesneden in de overheidsuitgaven; hij wil ministeries opdoeken, net als de Centrale Bank.

""De winst van Milei moet ook vooral worden gezien als een tegenstem. Veel Argentijnen zien in hem iemand die buiten de gevestigde politiek staat. Ze hopen dat Milei het radicaal over een andere boeg zal gooien, zoals hij ook beloofd heeft in de campagne.

Veel Argentijnen zijn de huidige peronistische-linkse regering meer dan zat en zien hen als de verantwoordelijken voor de opeenvolgende economische crises waar Argentinië nu al ruim twintig jaar doorheen gaat. De verwachtingen in Milei zijn dus hooggespannen maar het is de vraag of hij zijn verregaande beloftes, zoals de dollarisering en het sluiten van de centrale bank werkelijk voor elkaar kan krijgen.

Zijn opkomende partij heeft geen meerderheid in Huis van Afgevaardigden en de Senaat. Milei zal daarom politieke steun moeten vinden om zijn plannen uit te voeren.""

Ook het uiterlijk van Milei valt op. Hij draagt graag leren jassen en zegt zijn haar nooit te kammen. Daarom heeft hij de bijnaam El Peluca - de pruik - gekregen.

Milei richtte in 2021 de partij La Libertad Avanza op. Die partijnaam betekent 'vrijheid gaat vooruit'. Het lukte hem al snel om een zetel te bemachtigen in het lagerhuis van het Argentijnse congres dankzij een goed resultaat bij de lokale verkiezingen in Buenos Aires.

Eerder maakten we dit portret van Milei:",2023-01-01,2023-11-01,2023-11-20
42791916,Meldpunt voor kiezers met beperking • Wilders straks bij NOS Radio 1 Journaal,NOS.nl,2023-11-13,"07:12

Verkiezingsmeldpunt geopend voor kiezers met een beperking

Kiezers met een lichamelijke of verstandelijke beperking kunnen vanaf vandaag terecht bij het meldpunt Onbeperkt Stemmen. Het is een initiatief van Ieder(in), de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

Een woordvoerder van Ieder(in) zegt dat zowel positieve als negatieve ervaringen welkom zijn. Het kan gaan om ervaringen met stembureaus en stemhokjes, maar ook om bijvoorbeeld de toegankelijkheid van partijprogramma's en informatie over de verkiezingen.

Bij eerdere verkiezingen was het meldpunt ook al beschikbaar. Bij de verkiezingen voor de Provinciale Staten en de waterschappen in maart kwamen er 123 meldingen binnen, waarvan ongeveer de helft over een negatieve ervaring ging. De meeste klachten gingen over stemlocaties die niet goed toegankelijk waren met een rolstoel of een rollator.

In de Kieswet staat dat stemlokalen zo moeten worden ingericht dat kiezers met een beperking zoveel mogelijk zelfstandig hun stem kunnen uitbrengen. In september concludeerde de organisatie Ongehinderd na een steekproef dat ruim drie op de vier stemlokalen die door gemeenten als toegankelijk zijn bestempeld dat eigenlijk niet zijn.

07:12

Terugkijken: RTL-debat met zes partijen 

donderdag, 07:10

PVV-leider Geert Wilders is te gast bij NOS Radio 1 Journaal, waar staan hij en zijn partij voor?

De in Venlo geboren Geert Wilders (60) is in veel opzichten een bijzonder politicus. Om te beginnen is hij een van zwaarst beveiligde personen van Nederland vanwege zijn kritiek op de islam. Een aanhoudende stroom aan bedreigingen heeft ertoe geleid dat Wilders al 20 jaar constant wordt bewaakt.

Wilders' politieke carrière begon in de VVD, waarvoor hij in 1998 Tweede Kamerlid werd. Wilders was toen al bezorgd over moslimextremisme en dat nam een vlucht na de aanslagen in de VS op 11 september 2001. Na ruzie over Turkse EU-toetreding brak Wilders in 2004 met de VVD. Twee jaar later deed hij met zijn PVV mee aan de verkiezingen.

De PVV kent geen leden, op Wilders na. Hij wordt gezien als een sterk debater en muntte een aantal staande uitdrukkingen, denk aan 'Henk en Ingrid'. Vanwege een andere bekende uitspraak ""Willen jullie (...) meer of minder Marokkanen"" werd hij in 2020 veroordeeld voor groepsbelediging maar vrijgesproken van het aanzetten tot haat en discriminatie. Hij kreeg geen straf omdat de rechter vond dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen.

De PVV werd in 2010 gedoogpartner van het minderheidskabinet-Rutte I, maar trok daar in 2012 de stekker uit. Sindsdien is de PVV al jaren de grootste oppositiepartij. Wilders zet zich af tegen ""linkse gekkigheid"", en kiest in het verkiezingsprogramma voor ""sociaal rechts beleid: hard op immigratie en law and order, maar sociaal op koopkracht en zorg"".

In aanloop naar de komende verkiezingen zei Wilders dat de scherpe kantjes ervan af zijn en dat hij graag weer wil meeregeren.

donderdag, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791924,"RTL-debat: zes partijen eensgezind over problemen, oneens over de beste aanpak",NOS.nl,2023-11-13,"De lijsttrekkers van VVD, D66, PVV, SP, Partij voor de Dieren en BBB zijn het erover eens dat de woningnood aangepakt moet worden en dat overbelaste mantelzorgers en mensen met een krappe beurs veel beter geholpen moeten worden. Maar over de beste aanpak van deze problemen lopen de meningen sterk uiteen.

Dit werd duidelijk bij het tweede RTL-verkiezingsdebat, gehouden in een hotel in Amsterdam. Voor het programma hadden de lijsttrekkers van Nieuw Sociaal Contract en GroenLinks-PvdA, Omtzigt en Timmermans, afgezegd. De zes lijsttrekkers die wel aanwezig waren kregen vragen van een aantal gasten uit het publiek over wonen, zorg en de portemonnee.

Straatje

Bij het eerste thema, de woningnood, zeiden alle partijen dat er meer gebouwd moest worden. D66 ziet de oplossing met name in slimmer en hoger bouwen en in iedere stad of dorp ""een straatje erbij"". De PVV zei dat er vooral minder migranten toegelaten moeten worden.

BBB heeft de hoop gevestigd op het beter gebruiken van de bestaande woningvoorraad, bijvoorbeeld door kantoren om te bouwen. De VVD denkt dat het schrappen van vertragende regels kan helpen en zowel de SP als de Partij voor de Dieren wil dat de overheid veel harder ingrijpt en de woningbouw niet meer aan de vrije markt overlaat.

Goed onderkomen

Bij het thema zorg kwam een vrouw aan het woord die haar dementerende moeder verzorgt. Deze mantelzorg is zwaar en alle aanwezige partijen begrepen haar oproep tot hulp en een goed onderkomen in een verzorgingshuis in de buurt. De PVV, SP en BBB spraken er schande van dat er op de verzorgingshuizen is bezuinigd en willen die zo snel mogelijk terug. Een plan van de SP voor een zorgbuurthuis werd positief ontvangen.

VVD-leider Yesilgöz probeerde duidelijk te maken dat er de komende jaren te weinig personeel is om de door de vergrijzing groeiende zorgvraag op te vangen. Haar partij heeft de hoop gevestigd om ""slimme technieken"", dat zijn technische ondersteuningen om te zorgen dat ouderen langer thuis kunnen wonen. BBB gelooft niet echt in deze ""robotisering"".

Kijk hier naar een aantal fragmenten uit het debat:

Bij het laatste thema kwamen de ouders van een gezin aan het woord, die net te veel verdienen om allerlei ondersteunende toeslagen te krijgen, maar wel moeite hebben om de eindjes aan elkaar te knopen. Ook hier waren de zes lijsttrekkers eensgezind dat er iets aan deze situatie gedaan moest worden.

De VVD wil de belastingen verlagen, waardoor er netto meer overblijft. ""De middeninkomens zitten in de knel"", aldus Yesilgöz. BBB heeft een plan om te kijken of er over de eerste 30.000 euro geen premie of belasting betaald hoeft te worden. ""Maar het is nog maar een idee"", voegde Van der Plas eraan toe.

Gratis bier

BBB, maar ook SP, wil mensen extra helpen bijvoorbeeld door de staatsschuld op te laten lopen. Zowel BBB als de SP heeft het partijprogramma niet door laten rekenen door het Centraal Planbureau, dus is niet duidelijk wat het effect van de voorgestelde plannen is. ""Gratis bier dus"", wierp Jetten Marijnissen voor.

Na afloop keken de lijsttrekkers tevreden terug op het debat. De twee afgemelde lijsttrekkers Omtzigt en Timmermans had niemand gemist.

""Het debat was door de afwezigheid van twee belangrijke partijen wel een beetje uit balans, maar toch ontstond er een interessante discussie, aangewakkerd door mensen die heel praktisch over hun problemen vertelden.

Het viel op dat de zes aanwezige lijsttrekkers het regelmatig eens waren, namelijk over de problemen. De oplossingen, en vooral hoe alles betaald moet worden, leidden wel tot de nodige discussie, want dan is het een stuk lastiger om het met elkaar eens te zijn.

Verder viel de positie van Yesilgöz viel het meeste op. Zij is met de VVD kanshebber om de grootste partij te worden en probeerde met enige regelmaat een beetje boven de partijen te gaan staan. Ze kreeg opvallend veel aanvallen te verduren, onder anderen van D66-leider Jetten. met wie ze in het vorige kabinet zat.

Yesilgöz was nauwelijks bereid om verantwoordelijkheid te nemen voor dingen die verkeerd zijn gegaan in de jaren waarin de VVD regeerde. Handig probeerde ze steeds naar de toekomst te kijken. Toen Marijnissen van de SP haar wees op dingen die in de zorg niet goed gaan, zei Yesilgöz: 'Ik ga niet hetzelfde debat met u voeren dat u twaalf jaar met Mark Rutte heeft gevoerd.'""",2023-01-01,2023-11-01,2023-11-13
42791878,Promovendus in staatsrecht kritisch op plannen Omtzigt (NSC),NOS.nl,2023-11-12,"Pieter Omtzigt wil graag een constitutioneel hof invoeren. Dat hof gaat nieuwe wetten, die in het parlement zijn goedgekeurd, toetsen aan de grondwet. Maar dat plan stuit ook op kritiek. Want krijgen rechters op die manier politieke macht?",2023-01-01,2023-11-01,2023-11-06
42789841,5 opvallende momenten uit het EenVandaag Verkiezingsdebat,Radio1.nl,2023-11-20,"Op sommige momenten ging het er fel aan toe in het EenVandaag Verkiezingsdebat, live vanuit Ahoy op NPO 1 en NPO Radio 1 tussen zes lijsttrekkers. We beschrijven de 5 meest opvallende momenten van het debat.

De lijsttrekkers Dilan Yeşilgöz (VVD), Pieter Omtzigt (NSC), Frans Timmermans (GroenLinks-PvdA), Geert Wilders (PVV), Caroline van der Plas (BBB) en Rob Jetten (D66) debatteerden in Ahoy Rotterdam met elkaar over de thema's migratie, klimaat en bestaanszekerheid.

1. 'Geen asielcrisis, maar een VVD-crisis'

Het debat over migratie begon met de vraag hoeveel asielzoekers de lijsttrekkers in ons land willen toelaten. Volgens Geert Wilders (PVV), Pieter Omtzigt (NSC) en Dilan Yeşilgöz (VVD) moet dat aantal fors naar beneden, volgens Rob Jetten (D66) juist niet. ""Er is geen asielcrisis, maar een VVD-crisis"", zo zeI hij over het beleid van de afgelopen jaren.

Yeşilgöz antwoordde daar fel op: ""D66 ontkent elk probleem op gebied van asiel en migratie, en ontkent de zorgen van mensen.""

2. Timmermans en Wilders over 'Venlo aan Zee'

Geert Wilders (PVV) en Frans Timmermans (GroenLinks-PvdA) botsten op het onderwerp klimaat. Volgens Wilders wordt er veel te veel geld aan uitgegeven: ""Wij ontkennen het klimaatprobleem niet. Maar we geven er miljarden aan uit, terwijl mensen de boodschappen niet kunnen betalen. Er zijn de komende jaren grotere problemen dan het klimaat.""

Volgens Timmermans brengt het niet goed aanpakken van het klimaatprobleem mensen uiteindelijk juist dieper in de problemen, benadrukte hij. ""Meneer Wilders vindt Venlo aan Zee misschien leuk, maar ik niet.""

3. Van der Plas: 'Boeren worden geschoffeerd'

Ook stikstof kwam aan bod tijdens het debat over klimaat. Rob Jetten (D66) noemde Nederland 'de grootste megastal van de wereld' en benadrukte dat de Nederlandse landbouw veel uitstoot en flink moet gaan minderen.

Een opmerking tegen het zere been van Caroline van der Plas (BBB): ""Meneer Jetten schoffeert de boeren door dit te zeggen."" Volgens haar loopt ons land juist voorop en kunnen boeren veel meer stikstof verminderen. Als ze daar maar toe in staat worden gesteld. ""Boeren uit het buitenland komen juist hier om te leren van onze innovatie.""

4. Timmermans: 'Yeşilgöz heeft geleerd van Rutte'

Als laatste was er het debat over het onderwerp bestaanszekerheid: hoe houden mensen meer geld over? GroenLinks-PvdA wil dat de rijken de zwaarste lasten dragen. ""Wij gooien belastingen omhoog voor rijke Nederlanders"", zei Frans Timmermans.""Dat is niet leuk voor miljonairs, maar zo maken we Nederland wel rechtvaardiger.""

Volgens Dilan Yeşilgöz wil GroenLinks-PvdA mensen juist 'kapot belasten'. ""Het gaat hier over ondernemers, niet over rijke mensen. U plukt mensen kaal."" Onjuist, volgens Timmermans: ""Nu doet ze het weer: u stelt het telkens verkeerd voor."" Daarin zou ze volgens de leider van GroenLinks-PvdA 'geleerd hebben van haar voorganger Rutte'.

5. Omtzigt wil 'beter bestuur'

De laatste vraag in het debat was hoe de volgende generatie het beter gaat krijgen dan de huidige. Volgens Pieter Omtzigt (NSC) zit dat hem in beter bestuur. ""We hebben een overheid die enorm gefaald heeft met toeslagenouders, met Groningen. Burgers kwamen er niet doorheen.""

""Als we dat niet veranderen, krijgen we dezelfde soort schandalen. En daar moeten we nu echt een keer mee kappen.""

EenVandaag

Gerelateerd",2023-01-01,2023-11-01,2023-11-20
42789847,Volt-kandidaat Imane Elfilali: 'Politiek begint bij idealen en dromen',Radio1.nl,2023-11-14,"Imane Elfilali staat op plek nummer 4 op de kandidatenlijst van Volt. Ze is fractievoorzitter en gemeenteraadslid voor Volt in Rotterdam. Als raadslid houdt ze zich onder andere bezig met werk & inkomen, onderwijs, samenleven en emancipatie, armoedebestrijding, cultuur en migratie. We spraken met haar tijdens De Nacht is ZWART.

Verbondenheid Volt met Europese landen

""Je moet regimes niet vergelijken met de mensen, er is altijd een verschil tussen een regering en de mensen zelf”, zegt Elfilali. Volgens Elfilali hebben Midden- en Oost-Europese landen vaak hetzelfde gedachtegoed, waardoor ze met elkaar verbonden zijn. Volt is een pan-Europese beweging oftewel een partij die voorkomt in alle Europese landen. “Wij kunnen die beweging met mensen die hetzelfde gedachtegoed hebben mogelijk maken.” Door digitalisering voelt de wereld een stuk dichterbij dan vroeger. Ook in kleine dorpen zien en lezen ze wat er gebeurt in de wereld. “Binnen Europa zijn er verschillende culturen en heeft iedereen een eigen geschiedenis, maar er zijn ook veel zaken die ons verbinden met elkaar op menselijk vlak.”

Veilige migratie routes

Volt wil legale en veilige migratieroutes buiten Europa, zodat mensen niet hun leven wagen om ergens naar toe te gaan. Daarnaast wil Volt zowel een nationale spreidingswet als een Europese spreidingswet zodat we binnen Europa solidair kunnen zijn. Elfilali: “Vluchtelingen moeten goed opgevangen worden en de lasten moeten beter verdeeld worden, niet alleen de grensregio’s moeten vluchtelingen opvangen.” Nu werkt dat in de praktijk niet goed. Volgens Elfilali is er nooit bewezen dat iedereen hierheen komt en dat er een aanzuigende werking is. “Het betekent niet dat als wij het beter gaan maken dat er meer of minder mensen gaan vluchten. We willen dat minder mensen overlijden of in vreselijke omstandigheden zo’n gok wagen. Mensen migreren al zolang de mens bestaat en dat gaan ze altijd blijven doen.""

De Nacht is ZWART

Gerelateerd",2023-01-01,2023-11-01,2023-11-13
42791899,De Verkiezingsdag: de lijsttrekker ,NOS.nl,2023-11-13,"Podcast De Dag doopt zich tot de verkiezingen om tot De Verkiezingsdag. Elke dag praten we met deskundigen én vooral ook ervaringsdeskundigen over één politieke factor van betekenis in de aanloop naar die verkiezingen: van lijsttrekkers en campagneleiders, tot de achterban, het thuisfront en zwevende kiezers.

De serie begint vandaag met: de lijsttrekker, het gezicht van een partij, de persoon naar wie iedereen kijkt en die de verantwoordelijkheid draagt. Oud-lijsttrekker van de ChristenUnie Gert Jan Segers vertelt openhartig over wat een campagneperiode met je doet als lijsttrekker, hoe zwaar het is, hoeveel druk het oplevert, maar wat er ook tegenover staat. Je moet er wel een bepaald type mens voor zijn om het aan te kunnen, zegt hij.

Universitair hoofddocent politieke communicatie Mariken van der Velden vertelt verder hoe het werk van de lijsttrekker over de jaren steeds complexer is geworden en er meer van hen wordt gevraagd. Waarom kijken we eigenlijk niet verder dan de nummer 1?

Reageren? Mail dedag@nos.nl 

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

Onze podcasts:

 De Dag : elke werkdag twintig minuten verdieping bij één onderwerp uit het nieuws.

 Met het Oog op Morgen : elke dag een overzicht van het nieuws, een blik in de ochtendkranten en het betere journalistieke interview.

 Het Beste uit het Oog : iedere zaterdag selecteert de redactie van Met het Oog op Morgen de mooiste gesprekken van de afgelopen week.

 De Stemming van Vullings en Van der Wulp : elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.

 Lang verhaal kort : elke werkdag rond vijven één onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen.",2023-01-01,2023-11-01,2023-11-13
42791900,Motorcoureur Spaan afgelost door Veijer: 'Ik dacht: als iemand het zou kunnen...',NOS.nl,2023-11-13,"""Jaaaa, dit is prachtig toch? Ik ben er ook heel blij om."" Het moge duidelijk zijn, Hans Spaan kan er geen moment rouwig om zijn dat hij niet langer de laatste Nederlandse motorcoureur is die een grand prix op zijn naam heeft weten te brengen. Na maar liefst 33 jaar loste Collin Veijer hem zondag af door in Maleisië naar de zege in de Moto3-klasse te racen.

Het geduld van motorsportminnend Nederland is al die tijd flink op de proef gesteld. Ook dat van de nu 64-jarige Spaan, die in 1990 in Brno bij de Grand Prix van - destijds nog - Tsjechoslowakije zijn laatste succes vierde. ""Ik heb er lang op gewacht en ik heb ook er ook lang aan getwijfeld of er ooit nog een Nederlander zou komen. Maar begin dit seizoen al dacht ik: als iemand het zou kunnen, dan is het die Veijer wel.""

'Bij het juiste end'

De Nederlandse troef in de lichtste motorcategorie was al drie keer als vierde over de streep gekomen toen hij twee weken geleden in Thailand als derde finishte en zich voor het eerst op het podium mocht melden. ""Dan zit je er gewoon heel dichtbij, hè? Ik had het er ook vaak met mijn oude teambaas Arie Molenaar over: het kan zomaar gebeuren dat die jongen een grand prix wint. En nu denk ik: ik heb het toch wel bij het juiste end gehad.""

Veijer reageerde opvallend koel op zijn persoonlijke primeur in nota bene zijn debuutjaar: ""We waren hier al redelijk naar op weg. Hier ben je gewoon mee bezig; het is eigenlijk gewoon je werk. Als je de beste van de wereld wil zijn, moet je zulke resultaten ook neerzetten. Het is natuurlijk wel speciaal, maar dit is waar ik mee bezig ben.""

Van een uitbundig feest was dan ook geen sprake. Sterker, de 18-jarige Veijer, die in Sepang vanwege zijn leeftijd de traditionele fles champagne op het podium niet mocht openen, vierde zijn zege zelfs helemaal níét. ""Nee, want we hebben volgende week Qatar. Daar zit ik eigenlijk alweer klaar voor.""

Spaan, die pas op zijn 30ste zijn eerste gp won, prijst die houding, zo blijkt zondagavond in het radioprogramma Langs de Lijn. ""Dat is de juiste mentaliteit. In één woord. Kijk, als je je eerste grand prix wint, ben je heel erg blij. Maar als je alleen maar bezig bent met 'ik ben heel goed, ik kan heel goed rijden', als je dat van jezelf vindt, dan kom je er niet.""

Strak met sturen

Spaan, die toen hij eind 1994 stopte met racen negen gp's op zijn naam had staan en twee keer vice-wereldkampioen was geweest, had zich zondagochtend om vijf uur voor de televisie geposteerd om de race in Maleisië te kunnen volgen. Hij was weer danig onder de indruk van Veijer. 

""Als ik dat zie... Hij controleert de machine totaal. Hij zet de motor waar hij 'm hebben wil en vliegt bijna nooit de bocht uit. Hij is heel strak met sturen. Dat zag je zondagmorgen ook weer: in de bochten was hij gewoon sneller dan de rest.""

""Hij heeft het ook echt verdiend. Hij reed zo sterk. Op een circuit waar hij nog nooit geweest was. Na de eerste training stond hij 29ste of zo. De tweede training kwam hij alweer een trapje hoger. En bij de kwalificatie stond-ie uiteindelijk op de plek waar hij hoort te staan.""

Vanaf de tweede startplek won hij de wedstrijd uiteindelijk door bij het ingaan van de laatste ronde de leiding te nemen en die niet meer af te staan. Hij verwees teamgenoot en nummer twee in de WK-stand Ayumu Sasaki naar de tweede plaats en ranglijstaanvoerder Jaume Masia naar de derde.

En nu op naar Qatar. ""Ja, zo is het. Ik won in Assen"", herinnert Spaan zich 1991 nog. ""Iedereen was in feeststemming en ik moest dit en ik moest dat en ik moest naar Studio Sport. Maar ik was alweer met de volgende wedstrijd bezig, in België. En gelukkig won ik die ook. Zo gaat dat: het is gewoon je werk.""

'Veijer trekt z'n eigen plan, net als Spaan vroeger'

Hans van Loozenoord, motor- en autosportcommentator bij de NOS, ziet meerdere overeenkomsten tussen de Hans Spaan van vroeger en coming man Collin Veijer. ""Ten eerste: ze trekken allebei hun eigen plan.""

""Veijer rijdt bijvoorbeeld tijdens de training heel veel ronden alleen. Dan bepaalt hij zelf zijn lijnen en zijn rempunten: wat moet ik doen, wanneer moet ik het doen? De andere coureurs zoeken juist steeds anderen op. Om de lijnen van ze af te kijken. Dat doet Veijer niet. Die trekt zijn eigen plan.""

""Dat is een eigenschap die hij zeker deelt met Spaan, want die deed dat ook. Spaan moest dat overigens ook wel, want hij was een heel technische rijder die zelf heel erg met de motorfiets bezig was. Tegenwoordig hoeven de coureurs dat iets minder te doen, omdat die een groot technisch team om zich heen hebben lopen.""

""Een andere eigenschap die ik zeker wil noemen die hij deelt met Spaan, is een zekere nuchterheid, zo van: het moet gebeuren. Vertrouwen in eigen kunnen zonder daar te veel prat op te gaan: we gaan op die motor zitten, we gaan gas geven, we kunnen dat, we zijn daar goed in. Dat is zelfvertrouwen. Je kunt er vergif op innemen: op het eerstvolgende nieuwe circuit waar Collin Veijer naartoe gaat, doet hij ook weer in de voorste regionen mee.""",2023-01-01,2023-11-01,2023-11-13
42789863,Hoe zit het met stijgende armoede en 100 procent belasting betalen? Niet alles wat Timmermans en Yeşilgöz gisteravond beweerden klopte,EenVandaag,2023-11-21,"Er wordt van alles gezegd en beweerd door politici in campagnetijd. Gisteravond in het EenVandaag Verkiezingsdebat vuurden vooral VVD-lijsttrekker Dilan Yeşilgöz en GroenLinks-PvdA-voorman Frans Timmermans de ene na de andere CPB-berekening op elkaar af. 

Maar wat klopt er van wat Timmermans en Yeşilgöz tegen elkaar zeiden, gisteravond? Oud-CPB-econoom Wim Suyker, dook in de doorberekeningen van het CPB.

Timmermans: 'Bij de VVD gaat ook de armoede omhoog in de komende jaren terwijl wij die kunnen halveren met de maatregelen die we nemen'

Daarbij citeerde Timmermans zogezegd het Centraal Planbureau (CPB). Yeşilgöz reageerde daar direct op: ""Dat is niet zo."" Econoom Wim Suyker, dook in de doorberekeningen van het CPB. ""Bij de VVD neemt het af van 5,7 procent in 2024 naar 5,3 procent in 2028. En bij GroenLinks-PvdA neemt het af van 5,7 procent naar 3 procent.""

Op dit moment leeft 4,8 procent van de Nederlanders in armoede, 5,3 procent in 2028 is volgens Timmermans dus een stijging. Maar die redenering klopt niet volgens Suyker: ""Die 4,8 procent, dat is inclusief de maatregelen die op Prinsjesdag bekend zijn gemaakt. Maar de periode waar de doorrekeningen op gebaseerd zijn, dat is al half augustus afgesloten. Als je die maatregelen meeneemt zal je ook in 2028 bij de VVD lager uitkomen dan die 5,3 procent.""

Yeşilgöz: 'Die 25 miljard euro wordt bij de mensen thuis opgehaald'

Yeşilgöz verwees hiervoor naar het plan van GroenLinks-PvdA om de lasten voor bedrijven met 25 miljard euro te verhogen. Volgens de VVD wil GroenLinks-PvdA banen en zo dus ook mensen kapot maken. ""Nou doet ze het weer"", reageerde Timmermans vervolgens. Deze uitspraak heeft de VVD-lijsttrekker al eerder gedaan in Nieuwsuur.

""Het lijkt wel alsof de VVD een regeltje te laag zat in de tabel"", zegt de econoom. ""GroenLinks-PvdA heeft een lastenverhoging voor bedrijven van 25 miljard euro en een lastenverlichting voor gezinnen van 8,7 miljard euro. Ik wil daar wel een kantekening maken. Lastenverhogingen van bedrijven komen onder aan de streep toch ook bij de burger terecht.""

Bij het bedrijfsleven wordt dus wel 25 miljard euro opgehaald en dat voelen de mensen misschien wel, maar je kan niet zeggen dat dit bij de mensen wordt opgehaald.

Yeşilgöz: 'Er komen zoveel nieuwe belastingen bij en de bestaande belastingen gaan zo omhoog, dat sommige mensen 100 procent belasting gaan betalen'

Een van de opvallendste uitspraken gisteravond werd gedaan door VVD-lijsttrekker Yeşilgöz. Zowel Wim Suyker als het CPB zelf vinden die '100 procent' niet terug in de doorberekeningen. Wat blijkt: Yeşilgöz citeert hier een uitspraak van hoogleraar economie en overheidsfinanciën aan de Vrije Universiteit Bas Jacobs.

Jacobs vertelt dat het gaat om een hele specifieke groep Nederlanders. Namelijk met een vermogen van meer dan 1 miljoen euro. ""Stel een belegger heeft een aandeel in een bedrijf van 100 euro, met een rendement van gemiddeld 8 procent. Dus 8 euro. Allereerst betaalt het bedrijf waarin wordt belegd vennootschapsbelasting, bij GroenLinks-PvdA is dat 30 procent.""

""Vervolgens betaalt de aandeelhouder 49 procent belasting"", zegt Jacobs. ""In box 3 blijft er vervolgens van die 8 euro nog 2,83 euro over en vervolgens betaalt die aandeelhouder nog 2 procent vermogensbelasting. In de plannen van GroenLinks-PvdA is wordt de vermogensbelasting hoger naarmate mensen nog vermogender zijn. In sommige gevallen zou het 'effectieve tarief' op vermogensinkomsten oplopen tot meer dan 100 procent.""

De hoogleraar is ongelukkig met de manier waarop deze berekening in de campagne terecht is gekomen. ""De linkse partijen hebben namelijk gelijk dat we die belasting op vermogensinkomsten moeten hervormen. Ze doen dat alleen niet op een goede manier. De rechtse partijen, met de VVD voorop, willen helemaal niets wezenlijks veranderen aan de belasting op vermogens inkomsten. Terwijl dat systeem zo rot als een mispel.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789865,Oud-woordvoerder Pim Fortuyn Mat Herben noemt aanvallen op Thierry Baudet voorspelbaar: 'Zat eraan te komen',EenVandaag,2023-11-21,"""Baudet had betere beveiliging moeten krijgen"", zegt Mat Herben, de oud-woordvoerder van Pim Fortuyn. Hij waarschuwde al eerder voor een mogelijke aanval op de FVD-leider. Vandaag moet hij concluderen dat hij gelijk heeft gekregen. 

""Alleen de A-categorie politici, die belangrijke contacten hebben bij de regering, krijgen veel beveiliging"", zegt de voormalige rechterhand van Fortuyn.

Twee keer aangevallen

Baudet kreeg maandag - voor de tweede keer in korte tijd - een fysieke aanval te verwerken. Een minderjarige jongen sloeg met een bierfles op zijn hoofd tijdens een verkiezingsevenement in een café in Groningen.

Eind vorige maand werd de lijsttrekker van Forum van Democratie in de Belgische stad Gent ook al aangevallen, toen door een man met een paraplu. Daarbij werd hij ook op zijn hoofd geraakt. Zijn beveiliging was na dit incident wel flink opgeschroefd, vertelde Baudet na het incident.

'Met twee maten meten'

""Er wordt met twee maten gemeten"", zegt Herben, die ruim 20 jaar geleden de woordvoerder van Fortuyn was. Het probleem is volgens hem dat politici die minder populair zijn, niet dezelfde bewaking krijgen als populaire politici. ""Dat vond ik in 2002 bij Fortuyn ook al en dat is nu bij Baudet niet anders.""

""Je krijgt onvoldoende beveiliging mee, dus je moet wel je eigen beveiliging mee hebben. Zeker als je nog niet in de hoogste schaal van dreiging zit. Je kan niet rekenen op de politie, want zij hebben onvoldoende mankracht"", zegt Herben.

Eigen beveiliging regelen

Baudet huurt al jaren zijn eigen beveiligers in. Toch melden bronnen aan het AD dat ook de Dienst Koninklijke en Diplomatieke Beveiliging (DKDB) gisteravond aanwezig was in Groningen. De dienst die politici vanuit de overheid moet beveiligen maakt onderscheid tussen beveiliging en begeleiding.

De FVD-leider kreeg dat laatste in het Gronings café. Geert Wilders (PVV) en Dilan Yeşilgöz (VVDO krijgen bijvoorbeeld wél persoonlijke begeleiding. Herben begrijpt dan ook niet waarom Baudet zo'n groot risico neemt. ""Hij moet niet naar zo'n druk café gaan"", vindt hij.

'Een hoop vijanden'

Herben denkt terug aan de periode voor de moord op Fortuyn. ""Omdat Pim veel bedreigingen binnenkreeg, hebben wij toen zelf de afweging gemaakt om ons alleen nog te begeven op openbare locaties. Dat vonden we toen wel veilig. We gingen niet meer naar die rokerige zaaltjes. Dat zou ik in de positie van Baudet ook doen, maar het is aan hem om die afweging te maken.""

In 2019 waarschuwde Herben al dat hij zorgen heeft over de persoonsbeveiliging van Baudet. ""Iemand die in korte tijd veel politieke macht verwerft, krijgt er nu eenmaal een hoop vijanden bij"", vertelde hij toen in het radioprogramma 1 op 1. Hij zag daarin gelijkenissen tussen Baudet en Fortuyn. Dat zijn zorgen zijn uitgekomen verbaast hem allerminst: ""Voorspelbaar dat dit eraan zat te komen.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789867,"Werken moet meer lonen vinden veel politieke partijen, maar hoe dan precies wordt lang niet altijd duidelijk",EenVandaag,2023-11-21,"Je hoort het in verkiezingsdebatten veel voorbij komen: politici die zeggen dat werken meer moet lonen. Maar hoe willen ze dat voor elkaar krijgen? ""Iedereen wil meer verdienen, maar dat moet je wel ergens van betalen"", zegt econoom Peter Kavelaars. 

Van links tot rechts: het beter belonen van werk wordt in vrijwel alle partijprogramma's genoemd. En dat is niet voor het eerst.

'Oplossing tweeledig'

Hoogleraar fiscale economie aan Erasmus School of Economics Peter Kavelaars noemt het een 'eeuwenoude discussie'. Maar waar het volgens hem te weinig over gaat, is hoe partijen er dan voor willen zorgen dat werken beter loont.

De oplossing is volgens hem tweeledig: ""De belasting op arbeid moet substantieel omlaag. En je zult de toeslagen minder inkomensafhankelijk moeten maken"", zegt hij.

Minder belasting op arbeid

Om minder belasting over ons inkomen betalen mogelijk te maken, is er volgens Kavelaars 30 miljard euro nodig. Dat geld moet ergens vandaan komen. ""En dat doet sowieso pijn, want het zorgt ervoor dat je een andere belasting moet verhogen"", zegt hij.

""Bijvoorbeeld de belasting op consumptie. De boodschappenkar wordt dan duurder, maar het netto-inkomen gaat ook omhoog."" Andere opties zijn volgens hem een verhoging op de milieu- en energiebelasting of op het kapitaalinkomen. ""Door de verhoging van milieu- en energiebelasting komt er een groot bedrag vrij waarmee je de druk op arbeid kunt verlagen. Je moet dan wel rekening houden met weerstand vanuit het bedrijfsleven.""

Zo moet 'werken moet meer lonen': een greep uit de partijprogramma's

Belasting- en toeslagenstelsel hervormen

Naast het verminderen van de belasting op arbeid, willen verschillende partijen het belasting- en toeslagenstelsel in meer of mindere mate aanpassen. Hier zijn al veel debatten over gevoerd in de Tweede Kamer.

Toeslagen kunnen er namelijk voor zorgen dat, wanneer je slechts een euro meer gaat verdienen, je een toeslag verliest. Dat zou werken ontmoedigen, zeggen verschillende partijen.

Niet meer inkomensafhankelijk

Het niet langer inkomensafhankelijk maken van toeslagen zorgt voor minder 'marginale druk', zegt Kavelaars, maar wel voor meer oneerlijkheid. ""Het positieve is dat wanneer je meer gaat werken, en een euro meer gaat verdienen, je je toeslag niet kwijt bent. Dit omdat die niet meer samenhangt met je inkomen"", zegt hij.

Kavelaars noemt daarbij ook meteen een nadeel. ""Het gevaar is dat vooral middeninkomens hiervan profiteren. Je gaat namelijk ook mensen met een hoger inkomen toeslagen geven.""

Zo moet het belasting- en toeslagenstelsel aangepakt: een greep uit de partijprogramma's

Benieuwd naar beloften

Kavelaars is benieuwd of het toekomstige kabinet alle beloften over werken meer te laten lonen waar kan maken. ""De la met rapporten over hoe we zorgen dat werken beter loont is er"", zegt Kavelaars. ""Maar of het ook werkt is een kwestie van politieke keuzes over hoe we zorgen dat werken meer gaat lonen.""

""Het ligt politiek heel gevoelig. Als je een fundamentele verschuiving wilt creëeren, vraagt dat een hele ingreep in het sociale stelsel"", zegt hij.

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42791915,"Republikein Scott staakt poging president te worden, personeel verrast",NOS.nl,2023-11-13,"De Republikeinse senator Tim Scott geeft de strijd op om de presidentskandidaat van zijn partij te worden. Hoewel hij nooit enige kans leek te hebben tegen Donald Trump, werd zijn staf toch overvallen door het nieuws: ze moesten zijn beslissing op tv vernemen.

""Ik denk dat kiezers, de meest buitengewone mensen op de planeet, me duidelijk hebben gemaakt: 'Nu niet, Tim'"", zei hij bij Fox News. Scott wilde niet zeggen achter welke kandidaat hij zich zal scharen. ""De kiezers zijn zelf slim genoeg.""

Volgens persbureau AP hoorden zijn medewerkers pas op dat moment dat Amerikaanse politicus uit de race stapte. Een kwartiertje voor de uitzending was er zelfs nog een mail uitgegaan met een oproep voor donaties.

Afgelegd tegen Trump

Scott presenteerde zichzelf in mei als een alternatief voor oud-president Trump, met een positiever geluid. Hij worstelde echter om zich te onderscheiden. In de peilingen bleef hij rond de 2 procent bungelen, terwijl Donald Trump ruim 50 procent van de Republikeinse achterban achter zich heeft.

Binnen een partij die het gezin als de hoeksteen van de samenleving ziet, kwam de 58-jarige vrijgezel Scott vooral in het nieuws met speculaties over zijn partner. Lang bleef de vrouw met wie hij een relatie heeft buiten beeld, tot ze ineens zonder introductie naast hem stond op een campagnebijeenkomst.

Zeven kandidaten over

Het vertrek van Scott komt twee weken nadat oud-vicepresident Pence als eerste prominente kandidaat zijn campagne had beëindigd. Daarmee blijven er met Trump nog zeven Republikeinen in de race: (oud-)gouverneurs Ron DeSantis, Nikki Haley, Chris Christie, Asa Hutchinson en Doug Burgum en zakenman Vivek Ramaswamy. Van hen heeft alleen DeSantis in de peilingen meer dan 10 procent.

In januari worden de eerste voorverkiezingen gehouden in de staten Iowa en New Hampshire. Wie de nominatie voor de partij binnenhaalt, mag het dan op 5 november opnemen tegen president Biden.",2023-01-01,2023-11-01,2023-11-13
42789875,Pieter Jan Hagens over het voorbereiden en leiden van een debat: 'Vind het leuk als er een keer iets onverwachts gebeurt',EenVandaag,2023-11-19,"Een debat leiden doe je niet zomaar, daar komt best wat bij kijken. Presentator Pieter Jan Hagens leidt maandag 20 november het EenVandaag Verkiezingsdebat. Hoe bereidt hij zich hierop voor? ""Ik dompel me volledig onder.""

Morgen vindt het EenVandaag Verkiezingsdebat 'De Toekomst van Nederland' plaats in Ahoy Rotterdam. Tussen de voorbereidingen door vertelt EenVandaag-presentator Pieter Jan Hagens over de 'in en outs' van een debat leiden.

Hoe verdiep je je in de onderwerpen?

""Alle verkiezingsdebatten en alle politieke interviews: ik kijk en luister natuurlijk alles. De politieke redactie stuurt me allerlei zinnige stukken en artikelen en links over de lijsttrekkers en de verkiezingsprogramma's. Maar ook over wat er in andere media verschijnt over hete politieke onderwerpen.""

""Ik dompel mezelf dus volledig onder in alles wat met verkiezingen te maken heeft. En natuurlijk kan je niet altijd alles meekrijgen. Maar ja, het is een debat hè. Ik hoef ook niet te vertellen waar het over gaat. Dat moeten zij doen, de politici.""

Waar let je dan op als je andere debatten kijkt?

""Daarbij let ik ook goed op hoe andere debatleiders het doen. Er is een heel groot verschil tussen een interview houden en een debat leiden. Een interview is een gesprek met vraag en een antwoord, een spel tussen twee mensen.""

""Terwijl een debat een spel is tussen bijvoorbeeld zes mensen met een debatleider. De bedoeling is dat de bal het werk doet, dat die mensen met elkaar aan de slag gaan en op elkaar reageren.""

""Ik moet daar niet de hele tijd tussenzitten met quasi slimme vragen, maar juist de bal op de stip leggen zodat zij ermee kunnen gaan voetballen. Een veelgemaakte fout, vind ik, is dat een debatleider zelf te veel op de voorgrond treedt en er een interview van maakt.""

""Dat is geen goede werkwijze, vind ik, omdat ik het veel verhelderender vind als ze op elkaar reageren. Dan zie je ook wat de verschillen zijn tussen die mensen.""

Waar moet je allemaal aan denken bij het voorbereiden?

""We zijn al maanden geleden begonnen met bijeenkomsten. Daarin akkeren we het echt door: wat is de beginvraag? Wie geeft je eerst het woord? En waarom? En wat gebeurt er dan? Het is enorm intensief. Maar ook heel leuk om te doen, omdat je echt heel diep de inhoud ingaat.""

""Op het moment dat het debat gaande is, is het: 'Alle helpers weg en doe je best.' Dan heb ik alleen nog de eindredacteur op mijn oortje. Zij kijkt en luistert natuurlijk goed mee naar wat er gebeurt. En zij kan dan ook tegen mij zeggen: 'Nu naar Omtzigt, want die moet even reageren hierop', of 'Die is nog te weinig aan het woord geweest.'""

Hoe zorg je ervoor dat iedereen ongeveer evenveel spreektijd heeft? Wanneer grijp je in?

""Je moet goed weten wanneer je je mond opendoet en wanneer niet. Er zijn natuurlijk momenten waarop je in moet grijpen: als het onduidelijk is, als er te veel door elkaar wordt gepraat of als iemand te lang doorgaat met praten. Of als je het idee hebt dat iemand iets zegt wat niet klopt. Dat zijn allemaal momenten waarop ik als debatleider een belangrijke rol heb.""

""Ik hoef dus niet de kleur van het behang aan te nemen - ik mag wel degelijk aanwezig zijn - maar ik moet wel leiden. Ik ben dan veel meer een scheidsrechter dan een interviewer.""

""Zorgen dat iedereen evenveel tijd krijgt, doe ik op gevoel. Ik sta daar niet met een stopwatch. Dan merk ik bijvoorbeeld: mevrouw Yeşilgöz is al een tijdje niet aan het woord geweest, daar moet ik nodig even naartoe.""

""Het is natuurlijk niet op de seconde of de minuut nauwkeurig. Maar ik probeer het zo goed mogelijk te doen, want ik wil graag dat iedereen aan het woord komt. Daar is het een debat voor.""

En er zijn natuurlijk ook een aantal lijsttrekkers die je voor het eerst voor je hebt, hoe kijk je daarnaar?

""Ik vind het heel fijn dat ik met allerlei nieuwe mensen aan tafel sta. Dat geeft een bepaalde frisheid. Hoewel we ze nu al best weer veel hebben gezien natuurlijk. Maar nog niet bij EenVandaag.""

""Bij sommigen weet ik nog niet precies wat ik aan ze heb. Zo iemand als Rutte, die had ik zo vaak in debatten meegemaakt, dan wist ik wel ongeveer hoe dat ging. Dat geldt ook wel voor meneer Wilders, die ik al een flink aantal keer in de debatten heb gehad. Maar voor de meesten eigenlijk niet, dus dat is spannend. En verfrissend.""

Hoe ga je om met onverwachte gebeurtenissen?

""Dat vind ik nooit zo heel erg, ik denk altijd: kan gebeuren. Ik had vorige week zondag nog bij Buitenhof dat iemand, zogenaamd een glazenwasser, een verkiezingsposter tegen het raam plakte. Ik vind dat eerlijk gezegd wel leuk, als zoiets gebeurt. Als iets anders gaat.""

""En ook bij een televisie-uitzending kan er iets misgaan. Een technische fout, een inhoudelijke fout, bij iemand valt het geluid uit. Dat kan allemaal gebeuren. Het is ook gewoon mensenwerk.""

Wat verwacht je van het debat morgen?

""Ik hoop dat het een heel levendig en verhelderend debat wordt. En politieke verrassingen zijn natuurlijk altijd welkom. Het is 2 dagen voor de verkiezingen, wij zijn het een-na-laatste debat, dus dit is - ook voor de partijen - echt een hartstikke belangrijk debat.""

""Je ziet nu dat Omtzigt iets aan het dalen is, dat GroenLinks-PvdA ook iets aan het dalen is. Dat de VVD opeens de koppositie heeft genomen. Het kan best zijn dat één of meer deelnemers morgen denken: ik moet nu met de botte bijl erin of ik moet nu met iets nieuws komen of die aanval plaatsen. En dan kan het natuurlijk weer heel verrassend uitpakken. Ik ben ontzettend benieuwd.""

""Het is echt geen routine klus, ook al heb ik het ik weet niet hoe vaak - het zal wel acht of tien keer zijn - gedaan. Het went niet. Ik vind het echt spannend, want ik sta niet elke dag voor 1500 studenten in Ahoy.""

""En het is natuurlijk een ontzettend mooie en belangrijke klus. Er wordt heel veel energie ingestoken, ook door alle technische mensen en de redactie. En alle ogen zijn natuurlijk op dat moment op die politici en op mij gericht. Dat maakt het heel bijzonder.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789881,Voorzichtig neemt de kritiek op 'oorlogspresident' Zelensky toe: 'Oekraïners durven kritischer te zijn',EenVandaag,2023-11-17,"Na ruim anderhalf jaar oorlog wordt de kritiek op president Volodymyr Zelensky stilletjes wat luider. Correspondent Marcel van der Steen komt net terug uit het land en ziet dat vooral onder hoogopgeleiden in hoofdstad Kiev de onvrede aan het toenemen is.

Zelensky werd in april 2019 met een overweldigende meerderheid gekozen tot president van Oekraïne. De voormalige tv-komiek versloeg de toenmalige president Petro Porosjenko met maar liefst 74 procent van de stemmen. Binnen een jaar na zijn aantreden ging de wereld op slot vanwege het nieuwe coronavirus.

Lof uit binnen- en buitenland

Maar toen moest de grootste uitdaging van zijn presidentschap nog komen: op 24 februari 2022 kondigde de Russische president Vladimir Poetin een 'speciale militaire operatie' aan en viel het Russische leger Oekraïne binnen. Hoeveel doden er sindsdien zijn gevallen, is moeilijk vast te stellen. Maar de schattingen gaan uit van minstens tienduizenden aan Oekraïense zijde.

Oekraïners gingen na de Russische inval eensgezind achter hun president staan. Ook in het buitenland kon Zelensky op veel lof en steun rekenen, door de manier waarop hij zijn land leidde in oorlogstijd. Maar nu de oorlog alweer bijna 21 maanden duurt, zijn er steeds meer kritische geluiden op Zelensky te horen.

Corruptie in Oekraïense regering

De kritiek op de president gaat niet zozeer over de oorlog en hoe het leger ervoor staat in de strijd tegen de Russen, benadrukt correspondent Marcel van der Steen. Waar steeds meer mensen wel hun vraagtekens bij zetten, is de corruptie binnen de Oekraïense regering, vertelt hij.

Zelensky probeert die corruptie ook te bestrijden, ziet Van der Steen. Zo zijn er in de afgelopen anderhalf jaar al de nodige ministers ontslagen vanwege schandalen op dat gebied. Maar sommige Oekraïners vinden dat hun president medeverantwoordelijk is voor het klimaat waarin dit kan gebeuren. ""Zij vragen zich af: waarom stapt hij zelf dan eigenlijk ook niet op?""

Presidentsverkiezingen uitgesteld

Omdat Zelensky inmiddels alweer ruim 4 jaar aan het roer van Oekraïne staat, wordt hij volgens Van der Steen 'niet als geheel vlekkeloos gezien'. Toch zijn er nooit harde bewijzen geweest dat de president zelf ook corrupt is. ""Er zijn zeker geen concrete bewijzen dat hijzelf betrokken is geweest bij zulke zaken.""

Een logisch moment voor de Oekraïners om zich hierover uit te kunnen spreken, zouden de presidentverkiezingen zijn, die voor volgend jaar gepland stonden. Maar Zelensky liet begin deze maand weten dat het door de oorlog 'nu niet het moment is' om verkiezingen te houden en dat ze daarom worden uitgesteld. Hij zei er niet bij wanneer Oekraïners dan wél weer naar de stembus mogen.

'Mensen durven zich uit te spreken'

En dat neemt een deel van de bevolking hem niet in dank af, merkte de correspondent toen hij recent in het land was. Vooral in hoofdstad Kiev is er kritiek op Zelensky te horen: ""Het gaat daar om mensen die toch wat hogeropgeleid zijn en misschien wat meer naar Europa en het Westen kijken. Daarom durven ze misschien ook kritischer te zijn en dat nu ook uit te spreken.""

Van der Steen hoort dus voorzichtig aan kritiek op Zelensky als hij met mensen in Kiev praat, maar vooralsnog hoeft de Oekraïense president niet te vrezen voor een aanzwellende storm van kritiek: ""Er is nog altijd veel steun voor Zelensky.""

Vragen? Stel ze!

Oorlog in Oekraïne
                        412 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789883,"Een valse bekentenis afleggen gebeurt sneller dan je denkt, weet rechtspsycholoog Linda Geven: 'En dan zijn consequenties groot'",EenVandaag,2023-11-17,"Waarom zou je iets toegeven wat je niet gedaan hebt? Zeker als dat betekent dat je in de gevangenis belandt? Het gebeurt vaker dan je denkt. Om daar inzicht in te geven, publiceert rechtspsycholoog Linda Geven (31) binnenkort een Europese databank. 

Met de databank, die waarschijnlijk in januari online komt onder de naam European Registry of Exonerations, willen Geven en haar collega's laten zien hoe vaak valse bekentenissen worden gedaan, hoe dat komt en wat eraan gedaan kan worden. Om zo bewustzijn te creëren. Want een valse bekentenis heeft grote gevolgen. Vooral voor degene die hem aflegt.

Amerikaans ding

""Er wordt vaak gedacht dat valse bekentenissen vooral een Amerikaans ding zijn"", zegt Geven. ""Aan de ene kant heeft dat met de verhoormethodes te maken, die zijn in de Verenigde Staten over het algemeen heftiger dan hier in Europa. De kans dat een verdachte onterecht toegeeft, is daardoor groter.""

Daarnaast zijn er de grote zaken die bijna iedereen kent. Zoals die van de Central Park Five, waarin vijf jonge mannen van kleur werden veroordeeld voor de verkrachting en mishandeling van een jonge witte vrouw in New York. Zij legden onder druk van de recherche valse bekentenissen af. De zaak werd wereldwijd breed uitgemeten in de media.

Amanda Knox

Over Europese zaken van zo'n formaat is veel minder bekend. Een uitzondering is de zaak van Amanda Knox, al is zijzelf wel Amerikaanse. Geven raakte geïntrigeerd door de zaak na een lezing van de Amerikaanse hoogleraar psychologie Saul Kassin, ongeveer 5 jaar geleden.

Knox, die als 22-jarige student op uitwisseling was in de Italiaanse stad Perugia, werd in 2009 veroordeeld voor de moord op haar huisgenoot. Na vier jaar in een Italiaanse cel werd ze alsnog vrijgesproken. Knox is een sprekend voorbeeld van wat er mis kan gaan tijdens een verhoor, volgens Geven.

'Dit had mij ook kunnen overkomen'

""Ze werd bijvoorbeeld deels in het Italiaans verhoord. Een taal waarin ze zich niet goed genoeg kon redden. En iets wat je vaker ziet: de rechercheurs die haar verhoorden waren er vanaf het begin van overtuigd dat zij schuldig was. Dat werkt ontzettend in het nadeel van een verdachte.""

Geven ontmoette Knox een tijdje geleden en die ontmoeting was aangrijpend, vertelt ze. ""Het ging hier om een jonge vrouw die in het buitenland studeerde, er een bijbaan had en leuke dingen deed met vrienden. Dingen die ik ook allemaal heb gedaan. Toen realiseerde ik me: dit had mij ook kunnen overkomen. Ik zag mezelf al zitten in die verhoorkamer.""

'Er is bewijs tegen me'

Maar hoe gaat het dan mis? Daar gaat Geven binnenkort uitgebreid onderzoek naar doen. Wat ze al wel weet: in Amerikaanse zaken, waarnaar meer onderzoek is gedaan, wordt weleens vals of niet-bestaand bewijs gepresenteerd, waardoor je als onschuldig persoon toch kunt gaan denken: er is bewijs tegen me.

""Of je denkt juist dat er bewijs is dat later je onschuld kan bewijzen, aangezien je het niet hebt gedaan. Maar soms bestaan die bewijzen helemaal niet, dus dan blijft alleen de bekentenis overeind.

Onder de oppervlakte

Hoe vaak het misgaat in Nederland is niet duidelijk. ""We weten wel dat van alle rechterlijke dwalingen het overgrote deel een valse bekentenis betrof. Maar ik denk dat er ook veel valse bekentenissen onder de oppervlakte blijven.""

Het gaat in 99 procent van de gevallen goed, benadrukt Geven. ""Maar als het niet goed gaat, dan zijn de consequenties heel groot. Als we kijken naar de perceptie van de samenleving van onterecht veroordeelde mensen, is die niet positief. Mensen vinden het toch een beetje iemands eigen schuld of denken: waar rook is, is vuur.""

Bewustzijn creëren

Waarom is het volgens Geven zo belangrijk dat in kaart wordt gebracht hoe het zit met valse bekentenissen? ""We willen bewustzijn creëren. Ik denk namelijk dat veel mensen zullen denken, ook politieagenten: dit zou mij nooit overkomen. Terwijl onderzoek iets anders uitwijst.""

""Als je een verhoor ingaat met de gedachte: deze persoon is schuldig, dan stel je als rechercheur andere vragen dan wanneer je met een open blik het gesprek ingaat. En doordat jij andere vragen stelt, reageert de verdachte anders. Het doel van een verhoor zou wat mij betreft moeten zijn: alle informatie krijgen die er is. Als je genoeg informatie hebt, dan doet die bekentenis er eigenlijk niet meer zo veel toe.""

Databank

Kort gezegd hoopt Geven dus dat dankzij haar werk verhoortechnieken steeds verder verbeteren. En ze hoopt - mede dankzij haar database - antwoorden te vinden op hoe het komt dat nog steeds mensen onterecht veroordeeld worden.

""We zijn nu alle zaken aan het verzamelen. In zo'n zestien Europese landen hebben we nu bijna 100 zaken gevonden waar het in veel gevallen misgaat door valse bekentenissen. Maar ook door ooggetuigenverklaringen en experts die eigenlijk geen expert blijken te zijn.""

Alle zelfvertrouwen verdwenen

Daarnaast hoopt ze te kunnen laten zien wat de consequenties zijn van jarenlang onschuldig opgesloten zitten.

""Een tijd geleden was ik op een congres waar Ina Post sprak, die in 1987 als zorgmedewerker werd veroordeeld voor doodslag op een cliënt. Zij had ook een valse bekentenis afgelegd. En hoewel ze in 2010 werd vrijgesproken, kon ze nog steeds niet met droge ogen vertellen wat het met haar had gedaan. Hoe schuldig ze zich voelde tegenover zichzelf. Dat al haar zelfvertrouwen weg was. Ik vond dat heel heftig.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789885,"100 rijden heeft nauwelijks directe invloed op stikstofuitstoot in Nederland, maar is volgens experts toch essentieel",EenVandaag,2023-11-16,"Overdag maximaal 100 kilometer per uur rijden op de snelweg heeft een minimale invloed op de stikstofuitstoot. Maar, zeggen experts, juist die druppels die de emmer doen overstromen zijn belangrijk om tegen te houden.

Lijstrekker van DENK Stefan van Baarle zei in het programma De Hofkar met Rutger Castricum dat 100 rijden overdag bijna geen invloed heeft op de stikstofuitstoot. Volgens Van Baarle wordt daarmee maar een minimaal percentage op alle stikstof uitstoot bespaard. Verschillende partijen willen dat het standaard 130 wordt.

Stikstofruimte

Het is een regel die bestaat sinds maart 2020 en werd ingevoerd als onderdeel van een groter pakket om de bouw van het slot te halen. Er werden namelijk geen vergunningen meer uitgegeven omdat er geen stikstof 'ruimte' meer was.

""Er werden drie maatregelen ingevoerd"", herinnert hoogleraar milieusysteem-analyse Wim de Vries. ""Zachter rijden, varkenshouders uitkopen die daar toch al toe bereid waren en minder stikstof in het veevoer.""

0.2 procent

Dat plan van drie maatregelen werkte in zekere mate, zegt stikstof-professor Jan Willem Erisman. ""Door deze maatregelen konden er 33.000 huizen gebouwd worden. Het plan was eigenlijk 75.000.""

Volgens TNO is de totale stikstof uitstoot in Nederland is 300 kiloton. Door maximaal 100 te rijden besparen we 0.7 kiloton, dat is ongeveer 0.2 procent. Ook Wim de Vries en en Jan Willem Erisman hebben het over getallen tussen de 0.2 en 0.3 procent.

Topje van de ijsberg

Toch is deze maatregel volgens de experts en TNO niet onbelangrijk. Ze zijn ook geen voorstander van het verhogen van de snelheid naar 130 kilometer per uur. ""Nederland is op slot gegaan door de laatste paar procenten. Elke druppel is te veel"", zegt Norbert Ligterink van TNO.

De Vries voegt toe: ""Het gaat niet om dat kleine beetje dat jijzelf bijdraagt. Het gaat erom dat je bewust moet zijn dat je het met z'n allen moet doen, wil je het enorme probleem onder controle krijgen. Dit is nog maar het topje van de ijsberg.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789888,"Rita Verdonk en Fred Teeven lobbyden voor 'illegale schijnconstructie' Indonesische verpleegkundigen, IND ging er in mee",EenVandaag,2023-11-16,"Anderhalf jaar wilde de IND geen visa verstrekken aan honderden Indonesische verpleegkundigen. Toen veranderde de dienst van mening. Uit onderzoek van EenVandaag blijkt dat dat gebeurde na lobbywerk van oud-bewindspersonen Rita Verdonk en Fred Teeven.

Bemiddelingsbureau Yomema en opleider Avans+ procedeerden meer dan een jaar tegen de Immigratie en Naturalisatiedienst (IND). Dit omdat die geen visa wilde verstrekken aan een groep Indonesische verpleegkundigen, die via Yomema aan het werk wilden in Nederland. Het plan van Yomema en Avans+ voldeed volgens de IND niet aan de eisen en Yomema 'was een onbetrouwbare partner'.

Onrust binnen IND

EenVandaag kreeg de informatie over het lobbywerk van Rita Verdonk en Fred Teeven in handen via een anonieme bron binnen de IND (naam is bekend bij de hoofdredactie), die zich niet kon vinden in de gang van zaken. Naar aanleiding van eerdere berichtgeving van EenVandaag over dit onderwerp, ontstond binnen de IND onrust over de in 2021 gevolgde procedures.

Met name de lobbyactiviteiten van Verdonk en Teeven zitten de betrokken medewerkers nog altijd dwars. De bron vindt 'dat zijn rechtsgevoel en het rechtsgevoel van meerdere collega's in deze kwestie werd beschadigd'.

Bron direct ontslagen

""De IND heeft een illegale schijnconstructie gefaciliteerd, na lobbywerk door oud-bewindspersonen"", zegt de bron. Toen de IND erachter kwam dat deze bron - een interim-manager - informatie over deze kwestie had gedeeld met EenVandaag, is zijn contract per direct beeïndigd.

In een interne mail, in handen van EenVandaag, schreef de IND vervolgens aan zijn collega's: 'Hij is betrokken bij een zeer ernstig incident'. De bron heeft zich inmiddels gemeld bij het Huis voor Klokkenluiders.

Lobbyverbod van 2 jaar

Voormalige bewindslieden mogen op dit moment 2 jaar lang niet lobbyen bij het ministerie waarvoor ze eerder verantwoordelijk waren. Om dat verbod uit te breiden ligt nu een wetsvoorstel bij de Raad van State, maar die uitbreiding is niet genoeg, vindt lobbydeskundige Arco Timmermans van de Universiteit Leiden.

'Draaideurgangers' noemt hij de mensen die als politici het gebouw verlaten en daar na een tijdje terugkomen als belangenbehartiger voor een commerciële partij op hetzelfde terrein. Bemiddelingsbureau Yomema in het geval van Verdonk en Teeven.

Rita Verdonk en Fred Teeven

'Het leek een interessante casus'

""Van een volwassen organisatie als de IND zou je denken dat die zich niets aantrekt van een lobbyende oud-minister of -staatssecretaris. Maar dat is hier dus wel het geval"", zegt Timmermans. Zowel Verdonk als Teeven geven toe namens Yomema gesprekken gevoerd te hebben met de IND.

In een schriftelijke reactie bevestigt Verdonk dat zij in 2021 betrokken was bij dit dossier. ""Ik heb een paar gesprekken gevoerd met Yomema en op hun verzoek een paar gesprekken gevoerd met de IND, om het Yomema-programma uit te leggen. Het leek me destijds een interessante casus, mede omdat het gebaseerd was op een intentieverklaring tussen Nederland en Indonesië om meer professionals op te leiden in de zorg."" Op verdere vragen wil Verdonk niet ingaan.

'Dit werkt in de hele wereld zo'

Na eerder deze maand ontkend te hebben dat hij namens Yomema lobbywerk heeft verricht bij de IND, liet Fred Teeven deze week alsnog weten dat hij zich 'herinnerde dat hij twee mails heeft gestuurd naar toenmalig IND-directeur Aly van Berckel. ""Dat kun je lobbyen noemen"", vervolgt hij. ""Maar mevrouw Van Berckel heeft mij geschreven dat niets mogelijk was in dit dossier. Mijn lobbywerk was dus onsuccesvol.""

""Yomema was onze klant. Ik probeer terughoudend te zijn met lobbyen in de sector waar ik als staatssecretaris ook politiek verantwoordelijk voor was. Ik zie er niets verkeerds in dat partijen met geld meer kunnen bereiken dan partijen zonder geld. Dat is in de hele wereld zo. Dus ook bij de IND."" Teeven noemt het verder kwalijk 'dat IND-ambtenaren hierover hebben gepraat met de pers'.

In het kort: Indonesische verpleegkundigen in Nederland

'Wie geld heeft, bereikt meer'

Als je als oud-bewindspersoon binnenkomt bij de organisatie waarvoor je verantwoordelijk was, heb je een voorsprong in connecties en kennis ten opzichte van andere belangenbehartigers, zegt Timmermans. ""Dan ontstaat er een scheefheid in wiens belangen wel en niet behartigd worden.""

Hoeveel Verdonk en Teeven betaald hebben gekregen voor hun lobbywerk is niet duidelijk, maar een grove schatting leert dat een professioneel lobbyist toch al snel tussen de 10.000 en 20.000 euro verdient voor een paar dagen werk. ""En dan ontstaat het beeld: wie geld heeft, bereikt meer bij de immigratiedienst.""

'Gruwelijk en pervers'

Vicevoorzitter Kitty Jong van vakbond FNV heeft geen goed woord over voor de beslissing van de IND om in zee te gaan met de lobbyisten van Yomema. Zij noemt het 'gruwelijk' en 'pervers'. ""Wat mij betreft grenst dit aan corruptie.""

""Als twee oud-bewindslieden die zo dicht op het migratiedossier hebben gezeten bij de IND lobbyen voor het verstrekken van visa voor arbeidsmigratie heeft dat een enorme impact. Zowel op de migranten, huidige werknemers als eigenlijk op de hele samenleving.""

Problemen in zorgsector

Jong vindt het zorgelijk dat dit nu juist gebeurt in de zorgsector, waar al veel problemen spelen. ""De partij waar Verdonk en Teeven vandaan komen (VVD, red.), is een van de partijen die marktwerking in de zorg in stand houdt door onder andere bemiddelingsbureaus als Yomema veel geld te laten verdienen in de sector. Uiteindelijk over de rug van de samenleving.""

EenVandaag berekende eerder dat één Indonesische verpleegkundige een zorginstelling zo'n 50.000 euro kost. Een groot deel van dat geld gaat naar Yomema en naar opleider Avans+, die inmiddels heeft laten weten te stoppen met de opleiding.

Publieke voorziening

""Het is niet verkeerd om geld te verdienen in de private sector"", benadrukt Jong, ""maar de zorg is een publieke voorziening. Daar moet iedereen toegang toe hebben. Dat je over de ruggen van mensen geld verdient aan de zorg, dat kan niet. Of het nu gaat om arbeidsmigranten, de mensen die in de sector achterblijven of de mensen voor wie de zorg te duur wordt.""

Daar zouden juist oud-bewindslieden als Verdonk en Teeven zich als eerste bewust van moeten zijn, vindt de FNV-vicevoorzitter. ""Zij hebben ooit een publieke functie gehad en laten nu de publieke zaak in de steek ten behoeve van hun eigen gewin en dat van de partijen voor wie ze het doen.""

'Dit is geen incident'

Hier is geen sprake van een incident, zegt Jong. ""Een sprekend voorbeeld is de wetgeving rond online gokken. Het is bekend dat voormalig bewindspersonen daar invloed op hebben uitgeoefend. En stevig ook. Met als gevolg dat de zorgsector meer gokverslaafden moet opvangen.""

Net als lobbydeskundige Timmermans is Jong kritisch op het nieuwe wetsvoorstel voor de afkoelperiode van 2 jaar voor oud-bewindspersonen. Ze vindt het vreemd dat bewindslieden 'daarna weer mogen doen wat ze willen in Den Haag'. ""En daarnaast: de wet geldt niet voor voormalig Kamerleden, gedeputeerden, bestuurders, gemeenteraadsleden, wethouders en burgemeesters."" Eigenlijk zou de wet ook voor hen moeten gelden, vinden zowel Jong als Timmermans.

Update: SP stelt Kamervragen over lobbywerk 

Veel VVD'ers

Timmermans onderzocht aan de Universiteit Leiden de patronen in lobbywerk door oud-politici en zag in zijn analyse dat VVD'ers vaker dan voormalige politici van andere partijen aan de slag gaan als belangenbehartiger op hetzelfde terrein waarin ze werkten als politicus. ""Het gaat om prominente oud-bewindslieden en oud-Kamerleden.""

Dat is niet onlogisch, zegt de lobbydeskunige. ""De VVD zat immers de laatste vijftien jaar in een kabinet."" Maar dat is niet de enige reden: ""Het heeft ook te maken met de opvatting van de partij over hoeveel regels er nodig zijn op dit gebied en op het gebied van vrijheid van carrièrestappen die we allemaal maken. Over het algemeen geven ze zichzelf meer ruimte om zelf beslissingen te maken, zonder daarbij gehinderd te worden door spelregels.""

Wantrouwen in de overheid

De gang van zaken bij de IND bevordert niet bepaald het vertrouwen in de overheid, zegt Jong. ""Je creëert als overheid vertrouwen door te luisteren naar je ambtenaren, die weten wat er gaande is. Dat is hier duidelijk flink misgegaan."" Ze verwijst naar het ontslag van de interim-manager, die contact zocht met EenVandaag.

""Wat hier is gebeurd, ondermijnt niet alleen het vertrouwen in de overheid. Het ondermijnt ook de democratie.""

'Gesprekken geen rol gespeeld in besluitvorming'

De IND laat in een schriftelijke reactie weten dat, 'er door de heer Teeven en mevrouw Verdonk over deze zaak contact is opgenomen met de IND'. ""Dit heeft geen rol gespeeld in de besluitvorming over de aanvragen. Alle aanvragen zijn volgens de geldende regels zorgvuldig door de IND beoordeeld"", zegt een woordvoerder.

""Hierbij heeft steeds uitgebreide interne afstemming plaatsgevonden, omdat dit geen standaard aanvraag betrof. Het plan van Avans+ en Yomema, namelijk het opzetten van een nieuwe opleiding voor een zeer specifieke doelgroep, was voor de IND een nieuwe invulling van het erkend referentschap. Het heeft daarom ook meer tijd gekost dan gemiddeld om de aanvraag goed te beoordelen, en hier zijn diverse gesprekken over gevoerd.""

Update: IND reageert op anonieme bron 

Vragen? Stel ze!

Krapte op de arbeidsmarkt
                        70 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789896,'Hoe zorgen we voor een veilige wereld?': oud-commandant Mart de Kruif vindt oorlog vergeten thema bij verkiezingen,EenVandaag,2023-11-14,"Bestaanszekerheid, werk, milieu en zorg. Zomaar wat thema's die voorbij komen de afgelopen weken in de campagnetijd. Eén groot thema schittert van afwezigheid: oorlog. Tot ergernis van generaal buiten dienst Mart de Kruif.

Oud-commandant der Landstrijdkrachten Mart de Kruif verbaast zich al langer over de grote afwezigheid van het thema 'oorlog' in deze campagne. En dan met name de oorlog in Oekraïne. ""Het lijkt wel alsof we het als een incident zien"", zegt De Kruif in zijn podcast Veldheren, die hij maakt met generaal buiten dienst Peter van Uhm.

'Niks raakt zó aan bestaanszekerheid'

Eén van grote thema's deze verkiezingen is bestaanszekerheid. Maar volgens De Kruif is er bijna niks meer dat méér aan dat thema raakt dan deze oorlog op het Europese continent.

""Het fundament onder bestaanszekerheid is vrede, vrijheid en veiligheid. Dat is niet vanzelfsprekend en gaat verder dan bijvoorbeeld de premie van ziektekosten -wat ook belangrijk is- maar dit thema gaat ons en ons beleid de komende jaren echt beïnvloeden.""

'We krijgen mindere jaren'

De Kruif noemt 'alleen al de wederopbouw' als voorbeeld. ""Dat gaan we krijgen in Oekraïne, maar ook in het Midden-Oosten. En ook de wederopbouw van onze krijgsmacht: je weet dat al die zaken geld gaan kosten. Politici moeten zeggen: misschien krijgen we wel mindere jaren met elkaar, maar dit moeten we betalen voor onze veiligheid.""

De Kruif vreest teleurstelling bij kiezers: ""Als ze dat niet eerlijk zeggen, krijgen we weer teleurgestelde kiezers die zien dat beloftes niet zijn nagekomen."" Dat Oekraïne de oorlog wint is ""cruciaal voor de veiligheid van onze kinderen en kleinkinderen"", zegt De Kruif. ""Als Oekraïne niet wint komt Poetin echt op onze grenzen te staan.""

De invloed van de oorlog op het leven nu

De oorlog in Oekraïne had vanaf het begin direct invloed op ons leven. Zo merkten we flinke prijsstijgingen, onder meer van de energierekening. ""Ik denk dat we op dit moment de gevolgen wat minder direct merken, behalve dat we nog steeds te maken hebben met naweeën van inflatie- die zijn nog fors"", zegt financieel-expert van de Telegraaf Martin Visser.

""De meeste economische gevolgen zijn nu vooral zichtbaar in onzekerheid"", vervolgt Visser. ""Er is zoveel aan de hand in de wereld- niet alleen in Oekraïne- en dat maakt ondernemers terughoudender om te investeren. Dat merken we in groei- de economie is gekrompen en dat gaat ervoor zorgen dat de werkloosheid iets gaat oplopen.""

Nog één week tot de verkiezingen

Ook Visser hoort er weinig over in de campagnes. ""Het gaat wel over bestaanszekerheid, maar dat thema vliegt alle kanten op. Want dit is heel concreet bestaanszekerheid: wat betekent de onzekerheid in de wereld voor mijn portemonnee? Hoe kan ik mijn energierekening en mijn boodschappen betalen? Ik zie wel dat er in verkiezingsprogramma's aandacht voor is, maar in de campagne komt het vrij weinig terug.""

Met nog een week tot de verkiezingen te gaan hoopt generaal buiten dienst De Kruif dat er nog iets verandert in de debatten en interviews. ""Ik ben een optimist, maar ik vrees dat we er weinig over gaan horen.""

Nationale politiek nummer één

Volgens hoogleraar internationale betrekkingen Rob de Wijk is het gebrek aan aandacht voor internationale ontwikkelingen niets nieuws. ""In alle verkiezingscampagnes, over de hele wereld, staat nationale politiek altijd op nummer één.""

Maar specifiek met het oog op de oorlogen in Oekraïne en Israël is het juist wel nodig, vertelt de hoogleraar. ""Die hebben een enorme impact op onze veiligheid.""

'Idealistische bril'

Door veel politici wordt met een 'idealistische bril' gekeken naar het buitenland, vindt De Wijk. ""We hebben een morele kijk op de wereld, terwijl dat echt onvoldoende is in het huidige tijdsgewricht. Nu moet je veel meer nadenken vanuit machtspolitiek, vanuit de belangen die je moet beschermen, vanuit het gevaar dat er is voor je veiligheid en voor je welvaart.""

""Dat besef is er niet en dat zal echt in de laatste dagen van de campagne moeten moeten doorklinken. Gebeurt dat niet, dan zet je feitelijk je je eigen welvaart en je eigen veiligheid uiteindelijk op het spel"", vindt De Wijk.

Opnieuw naar de tekentafel

In De Wijks ogen heeft de oorlog in Oekraïne grotere gevolgen voor ons land dan de oorlog in Israël. ""Als het in het Midden-Oosten fout gaat, dan zullen de olieprijzen enorm gaan stijgen.""

""Maar als het fout gaat in Oekraïne, omdat bijvoorbeeld Oekraïne verliest of omdat Rusland bereid is om de oorlog te verplaatsen naar het NAVO grondgebied, dan kun je de hele discussie over bestaansveiligheid en bestaanszekerheid wel vergeten, want dan zijn de gevolgen daar zo ingrijpend van dat je opnieuw naar de tekentafel moet.""

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789906,Leon en Ruben willen polarisatie tegengaan met een app om Nederlanders dichter bij elkaar te brengen,EenVandaag,2023-11-13,"Je politieke tegenpool ontmoeten voor een gesprek. In Duitsland kan het al jaren via een speciaal platform en is het een groot succes. Voor Nederlanders is het nu ook mogelijk, via een app: ""We moeten weer met elkaar leren praten.""

Ruben Treurniet en Leon Horbach zijn de bedenkers van de app Bubbel Chat. Ze kennen elkaar al vanaf de middelbare school. ""Op een bepaald moment realiseerden we ons dat we met onze vrienden in een hardnekkige Amsterdamse bubbel zaten"", vertelt Ruben. ""En daar wilden we iets aan doen.""

'We moeten weer leren praten'

In de app word je als deelnemer met een paar klikken, op basis van jouw politieke voorkeur, gekoppeld aan iemand met een voorkeur die zo ver mogelijk bij je vandaan staat. Vervolgens ga je één op één in een chat aan de hand van stellingen met elkaar in gesprek.

""Zo hopen we dat er een omslag komt in de manier waarop we met elkaar praten"", vertelt Leon. ""En dat mensen zich weer bewust worden van een echt democratisch principe. Namelijk dat het heel goed is om elkaar te betwisten en te bediscussiëren op de inhoud, maar niet op de persoon.""

MyCountryTalks

In Duitsland kan iets soortgelijks al jaren, via MyCountryTalks. Dat platform voor burgerdialogen brengt Duitsers met tegenovergestelde meningen, fysiek, bij elkaar. Het is een groot succes en inmiddels is het concept door 18 andere landen overgenomen.

""We vinden het een geweldig idee, alleen is het erg tijdrovend om mensen fysiek bij elkaar te brengen"", zegt Ruben. ""Daarom zochten wij naar een laagdrempeliger alternatief met hetzelfde effect en zo kwamen we op deze chat-applicatie.""

Polarisatie in Nederland

Anoniem in gesprek

Deelname aan de Nederlandse app is bovendien anoniem. Ook in dat opzicht doen Leon en Ruben het anders dan hun Duitse collega's, die juist bewust kiezen voor een fysieke, en dus herkenbare, ontmoeting.

""Ik geloof dat het beter is als mensen herkenbaar zijn, omdat het bescherming biedt aan de deelnemers"", legt Hanna Israel van MyCountryTalks uit. ""Het voorkomt dat er mensen op afkomen die erop uit zijn om de boel te verstoren, zonder oprechte interesse om een eerlijk gesprek met een ander te hebben.""

Geen groepsdruk

Daar zijn Ruben en Leon niet zo bang voor: ""We geven mensen een veilige ruimte zonder groepsdruk, zoals op social media. We merken dat mensen dan echt wel in staat zijn om een normaal gesprek met elkaar te voeren.""

""Politieke discussies worden tegenwoordig door social media en het verharde debat in de Tweede Kamer al snel geassocieerd met hele felle meningen en giftige botsingen. Dat trekt publiek, dus dan willen de deelnemers, of het nou Tweede Kamerleden zijn of Twitteraars, zich ook erg hard en en duidelijk uiten. Maar als je één-op-één in gesprek komt is er vaak meer ruimte voor nuance en toenadering.""

Weten wat de ander motiveert

Wat deelnemers van de app ervan vinden? Vorige week chatten Nienke en David nog met elkaar via de app, nu ontmoeten ze elkaar, bij uitzondering, in levende lijve. ""Door met een tegenpool zo gericht over stellingen te hebben gediscussieerd, ben ik er nu achter wat die ander motiveert"", zegt David, die bestuurskunde studeert en VVD stemt.

""In het dagelijks leven doe je dat niet. We zijn dit soort onderwerpen gaan mijden in de kroeg door de verharding van het debat in de politiek en op social media.""

Het debat gekaapt door extremen

Ook Nienke, die links stemt maar nu nog zweeft, geeft aan dat ze niet snel met anderen die ze niet goed kent over politiek praat. ""Het zou wel meer moeten gebeuren, maar politiek wordt steeds gevoeliger"", vertelt de advocaat en sportinstructeur. ""Ik denk dat ook de traditionele media daar een rol in spelen. Wanneer wordt er nog iemand uitgenodigd bij een talkshow die zegt: ""Ik weet het niet of ik laat me graag overtuigen.""

De media zouden de extreme mensen minder het debat moeten laten kapen, vindt ze. ""Neem daarin je verantwoordelijkheid en kies niet alleen maar voor de harde extremen. Ik weet dat het scoort en verkoopt, maar uiteindelijk wordt volgens mij niemand er gelukkiger van. Ook het publieke debat op burgerniveau verhardt daardoor.""

Minder vijandigheid

Hoofddocent sociale psychologie aan de Rijksuniversiteit Groningen Namkje Koudenburg zijn initiatieven zoals Bubbel Chat en MyCountryTalks goede manieren om de polarisatie in een land te laten afnemen. ""Uit onderzoek daarnaar blijkt dat het niet zozeer de meningen dichterbij elkaar brengt, maar wel dat deelnemers een groter begrip krijgen voor hun tegenpolen. De vijandigheid neemt af.""

Ook kan een app als Bubbel Chat helpen bij het vinden van gezamenlijke waarden, zegt Koudenburg. ""Want die zijn er genoeg.""

App of 'in het echt'?

Ook Koudenburg ziet dat in het politiek debat en op social media vooral de extremen langskomen. ""Politici benadrukken tegenstellingen voor politiek gewin en vooral de extremere partijen hebben hier baat bij. En ook op sociale media is de taal vaak heftig, want als mensen meer emotie gebruiken, hebben ze een grotere kans om geretweet te worden.""

En wat is volgens haar dan beter, een ontmoeting met een tegenpool via de app of 'in het echt'? Ze geeft de voorkeur aan het laatste. ""Ik denk dat het voeren van dit soort gesprekken in een face-to-face omgeving het allerbeste is. Omdat je dan mensen eerder als mens ziet en er ruimte is voor nuance en subtiliteit.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789909,Veel zwevende kiezers zoeken hulp van online stemwijzers: 'Maar gebruik er meer dan één en vaar niet blind op de uitkomst',EenVandaag,2023-11-11,"Weet jij al wat je gaat stemmen de 22ste? Een groot deel van de kiezers nog niet. Online stemwijzers kunnen je op weg helpen. Maar vaar niet blind op de uitkomst van zo'n stemhulp, adviseert politicoloog Martin Rosema. 

11 dagen voor de verkiezingen weet meer dan driekwart voor de stemgerechtigde Nederlanders nog niet wat ze moeten stemmen. Een deel van die mensen vult de komende dagen een of meerdere online stemwijzers in, om op basis daarvan een beslissing te maken.

'40 tot 50 procent gebruikt er een'

Online stemadvies is niet nieuw. In 1998, een kwarteeuw geleden alweer, werd op de websites van het IPP, de voorganger van ProDemos en op het Politiek Plein van De Digitale Stad de eerste online stemwijzer gepubliceerd. ""Die had 6500 gebruikers"", weet politicoloog Rosema, die veel onderzoek doet naar online stemhulpen.

Toen waren dat veel gebruikers, maar vergeleken met nu is het een schijntje: inmiddels raadplegen miljoenen mensen een online stemwijzer. ""Zo'n 40 tot 50 procent van de mensen die gaan stemmen, gebruiken er een."" Dankzij online stemwijzers is de opkomst bij de verkiezingen zo'n 3 tot 4 procent hoger, vertelt Rosema.

Veel partijen om uit te kiezen

Stemwijzers zijn voor veel Nederlanders dus een welkome aanvulling op andere informatie die ze tegenkomen over de Tweede Kamerverkiezingen. Daarvoor zijn volgens de politicoloog verschillende redenen. ""De eerste is dat we in Nederland uit heel veel politieke partijen kunnen kiezen, 26 dit jaar. Dat kan een keuze lastig maken"", vertelt Rosema.

""In een land als Engeland, waar het vaak gaat tussen de conservatieven en labour, of de Verenigde Staten, waar de Democraten en Republikeinen strijden om het presidentschap, is het veel makkelijker om te beslissen: dit is mijn partij en de ander is de vijand. Daar hebben de meeste mensen geen online stemadvies voor nodig."" Een andere reden voor de populariteit van online stemwijzers in Nederland is volgens Rosema dat Nederland voorop loopt als het gaat om digitalisering. ""Er zijn daardoor simpelweg veel internetgebruikers.""

Zwevende kiezers

Hoe mensen de online stemwijzers gebruiken verschilt, volgens Rosema. ""Voor de meeste mensen is het een manier om wat meer informatie te krijgen over de politieke partijen die meedoen aan de verkiezingen. Zij weten nog niet zo goed waar de partijen die ze op het oog hebben precies voor staan en hopen erachter te komen welke partij het beste bij ze past. Dat zijn de zogenoemde zwevende kiezers.""

De stemwijzers die zij invullen hebben daadwerkelijk invloed op de uitslag van de verkiezingen, weet Rosema. ""Zwevende kiezers twijfelen vaak tussen een aantal partijen. Als uit een stemwijzer dan één partij als meest passend uit de bus komt, wordt dat advies vaak overgenomen in het stemhokje.""

Keuze testen

Er zijn ook gebruikers die allang weten op welke partij ze willen stemmen. Of ze hebben heel concreet een paar paar partijen op het oog, vervolgt de politicoloog. ""Die zijn nieuwsgierig naar hoe zo'n tool eruit ziet. Of ze willen toch nog testen of ze echt de goede keuze maken.""

Er zijn verschillende online stemwijzers waar je uit kunt kiezen. Rosema: ""Ze verschillen allemaal van elkaar, maar wat de meeste gemeen hebben is dat er 30 stellingen worden voorgelegd, soms wat meer, soms wat minder. Op basis van jouw antwoorden, adviseert de stemwijzer welke partij het beste bij je past.""

'Combineer meerdere stemwijzers'

Sommige stemwijzers zijn heel algemeen, andere juist specifiek. Die gaan bijvoorbeeld alleen over klimaat of seksualiteit. De populairste - de StemWijzer van ProDemos - kijkt naar de toekomst, terwijl de Stemchecker van de Volkskrant juist naar keuzes uit het verleden kijkt.

Als je gebruik maakt van een stemwijzer, vaar dan niet blind op één stemwijzer, adviseert Rosema. ""Combineer de adviezen van meerdere stemwijzers, kijk naar het verleden, het heden en pak er eentje bij die een onderwerp behandelt dat jij belangrijk vindt. En als er dan adviezen uitrollen, vraag jezelf altijd af of die partij inderdaad goed bij je past.""

Problemen met antwoorden

Rosema is ook kritisch op online stemwijzers. ""Het ontwerp ervan zorgt soms voor problemen. Het probleem kan in een antwoordcategorie zitten, dat helemaal niet duidelijk is wat deze betekent. Als je voor of tegenstemt, snap je wat dat betekent"", zegt hij.

""Maar als je een schuifje op een lijn moet plaatsen, met honderd verschillende posities, is dat heel lastig te zien. Wat is dan het verschil tussen het ergens mee eens zijn en het ergens helemaal mee eens zijn?

Ingewikkelde methode

Ook de rekenmethode achter een aantal van de tools vindt Rosema problematisch. ""Een aantal sites zegt, en dat is ook het meest transparant: bij elke stelling kun je een punt verdienen voor elke partij en dan kom je uiteindelijk op een partij die het hoogst scoort.""

""Maar er zijn ook sites, zoals Kieskompas die een ingewikkeldere methode gebruiken. Daar komt bijvoorbeeld een plaatje uit met een links-rechts-as, of progressief-conservatief. Stel dat jij in het midden uitkomt, dan betekent dat dat je het eens was met de helft van de stellingen. Een partij kan het ook met de helft van de stellingen eens zijn, maar precies de andere helft. Dan kan het dat je bijvoorbeeld denkt: 'NSC past goed bij mij', terwijl je het helemaal niet vaak met ze eens bent.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42791957,Wilders: na verkiezingen kan men niet om PVV heen • Meldpunt voor kiezers met beperking,NOS.nl,2023-11-13,"13:13

Yesilgöz bezorgd over onderschatting drugscriminaliteit

VVD-leider en demissionair minister van Justitie Yesilgöz houdt gemengde gevoelens over aan de komst van 'Ferry Bouman' als skybox-koper van PSV. Bouman, die in diverse Netflix-series een drugshandelaar is, werd afgelopen week door de voetbalclub aangekondigd als koper. Yesilgöz reageerde op een vraag van de programmamakers van Van Torentje tot Torentje van de Universiteit Twente en dagblad Tubantia

Yesilgöz zei in het programma dat het gevaar van de drugshandel nog steeds wordt onderschat:

In het programma krijgen alle partijleiders ook de vraag wat hun prognose is van de verkiezingsuitslag. Hoewel Yesilgöz benadrukt dat het aan de kiezer is, kwam ze bij haar prognose precies uit op een coalitie waarbij VVD en NSC een meerderheid kunnen vormen met óf BBB of CDA.

11:26

Kijk hier de Q&A met PVV-leider Wilders terug

PVV-leider Geert Wilders was vanochtend te gast bij de NOS. Hij beantwoordde vragen die gesteld werden op het Instagram-kanaal van de NOS. Bekijk het gesprek met politiek verslaggever Albert Bos terug in onderstaande video:

10:36

Universiteiten: pas op met weren buitenlandse studenten

Technische universiteiten waarschuwen een nieuw kabinet het aantal buitenlandse studenten niet te drastisch terug te dringen. Dat zeggen ze in een opiniestuk in de Volkskrant . Technisch en medisch opgeleide mensen zijn de komende jaren te belangrijk voor het oplossen van grote problemen als energie, duurzaamheid en huisvesting.

""Om deze transities te realiseren is kennis nodig vanuit bèta-technische, sociale, medische en geesteswetenschappen"", schrijven TU Delft, TU Eindhoven, Universiteit Twente, Wageningen University en de Universiteit van Groningen.

Verschillende politieke partijen willen de komst van buitenlandse studenten ontmoedigen of inperken. Dat zijn onder andere VVD en CDA, die voor universiteiten een studentenstop willen invoeren als de aantallen te hoog worden. De NSC wil dat het Nederlands weer de leidende taal wordt in het hoger en universitair onderwijs. Ook SP en PVV zijn voor een beperking, en GroenLinks-PvdA verwacht strenger toezicht van de minister op Engelstalige opleidingen.

De universiteiten zeggen oog te hebben voor problemen die de komst van studenten oplevert, zoals het tekort aan woningen. ""Maar Nederland kan het zich niet veroorloven om technische bacheloropleidingen weer volledig of grotendeels Nederlandstalig te maken.""

09:17

Stemhulp van Longfonds over luchtkwaliteit

Het Longfonds heeft een stemhulp gemaakt waarmee mensen in één oogopslag kunnen zien welke partijen zich volgens de belangenbehartiger van longpatiënten inzetten voor gezondheid en schone lucht. Op een speciale site is te zien hoe partijen omgaan met thema's als luchtkwaliteit, mobiliteit, roken en luchtvaart, scheepvaart en de industrie.

Longfonds-directeur Károly Illy zegt dat de luchtkwaliteit op iedereen invloed heeft. ""Per dag halen we meer dan 20.000 keer adem. De lucht die we nu inademen is al veel te lang en overal ongezond. Daar kan en moet een nieuw kabinet voortvarend mee aan de slag.""

Onderdeel van de Stemhulp is een overzicht waarin per thema in kleur wordt beoordeeld hoe een partij hierop scoort: donkergroen is uitstekend voor je longen, lichtgroen is aardig, oranje matig en rood betekent slecht voor de longen. Grijs geeft aan dat de partij volgens het Longfonds niets specifieks over dat thema heeft opgenomen.

09:07

Wilders: na de verkiezingen wordt alles vloeibaar en kan men niet om PVV heen

PVV-leider Wilders wil dure plannen, zoals het verlagen van de AOW-leeftijd, vooral betalen met de miljarden die nu zijn gereserveerd voor stikstof- en klimaatmaatregelen. Dat geldt ook voor het afschaffen van het eigen risico in de zorg en het verlagen van de btw op boodschappen naar nul procent, zo zei hij in het NOS Radio 1 Journaal.

Wilders erkent dat dat geld geen permanente oplossing is, en dat als de plannen doorgaan, over vier jaar opnieuw naar geld gezocht moet worden. ""Onze bedoeling is om daar in ieder geval voor de komende vier jaar financiële dekking voor te vinden"", zei hij. Wilders wil ook stoppen met subsidies voor de kunst- en cultuursector, de publieke omroep en met ontwikkelingssamenwerking. Ook wil hij minder geld naar Europa.

De PVV-leider hoopt dat hij na de verkiezingen kan aanschuiven bij de onderhandelingen voor een nieuwe coalitie. Wilders: ""Na de verkiezingen wordt alles vloeibaar en kan men niet om de PVV heen. Zeker als partijen willen voorkomen dat er een kabinet komt met GroenLinks-PvdA."" Volgens hem is er met onder meer VVD-leider Yesilgöz ""voldoende overeenkomst om elkaar niet uit te sluiten"".

Wilders ging in het gesprek ook in op de oorlog in Oekraïne. Hij zei niet tegen wapenleveranties aan Oekraïne te zijn, maar wel tegen Nederlandse wapenleveranties. ""Rusland is hier de agressor en niemand anders"", zei hij. ""Ik snap dat Oekraïne zich moet verdedigen. Maar ik vind dat onze middelen zo beperkt zijn, dat we als Nederland dat niet zouden moeten doen."" Wilders zei ""geen goed woord"" over te hebben wat Rusland doet in Oekraïne. ""Ik hoop dat ze met alle mogelijke middelen gaan verliezen.""

Na vragen over zijn altijd nog extreem strenge beveiliging krijgt Wilders de vraag: Wat is belangrijk voor u? Zonder aarzeling antwoordt hij: ""Mijn gezin, mijn vrouw, mijn moeder, mijn katten. Ik moet mij kunnen opladen met gezelligheid en liefde. Dat is voor ieder mens natuurlijk belangrijk, maar zeker ook voor mij.""

08:36

Podcast De Campagne Stemming met Vullings en Van der Wulp

In de dagelijkse podcast De Campagne Stemming staan Xander van der Wulp en Joost Vullings onder meer stil bij de migratieroutes voor vissen. De twee verwachten verder dat er na 22 november minder partijen in de Tweede Kamer zullen komen dan er nu in zitten, gezien de peilingen. En opende Timmermans op de juiste wijze de aanval op Jetten over het klimaatbeleid? 

En natuurlijk het RTL Verkiezingsdebat van gisteravond met de lijsttrekkers van VVD, D66, PVV, SP, Partij voor de Dieren en BBB. Ze misten Timmermans en Omtzigt niet. ""Met zoveel mensen aan tafel mis je eigenlijk niemand"", zegt Vullings. En Yesilgoz kopt alle vragen over de regeringsverantwoordelijkheid van VVD de afgelopen jaren handig weg, is de conclusie.

08:12

Woningnood belangrijk thema: ruim kwart van sociale huurhuizen naar 'urgenten'

Bij de komende verkiezingen gaat het veel over de woningnood in Nederland. Of het nou gaat om de grote stijging van de huizenprijzen in Nederland of het jarenlange wachten op een sociale huurwoning. De NOS heeft onderzocht hoe het zit met de sociale huurwoningen in grotere gemeenten. Ruim een kwart (27 procent) van de vrijkomende sociale huurwoningen ging vorig jaar naar huurders met een vorm van voorrang.

Mensen krijgen voorrang in de wachtrij als ze bijvoorbeeld gescheiden zijn met kleine kinderen, weer zelfstandig gaan wonen na een verblijf in een ggz-instelling of als hun oude woning wordt gesloopt. Maar het gaat bijvoorbeeld ook om onderwijzers of verpleegkundigen die het gemeentebestuur graag in de stad wil hebben en die anders geen huis kunnen vinden. Ook statushouders tellen in dit onderzoek mee binnen de 27 procent huurders met voorrang in de grotere steden. Van de vrijkomende corporatiewoningen was 9 procent voor asielzoekers met een verblijfsvergunning, de zogenoemde statushouders.

De verschillen tussen de gemeenten zijn wel groot. In Groningen ging 51 procent van de vrijgekomen huurhuizen naar mensen met voorrang en in Almere was het 49 procent. In Enschede ging het maar om 3 procent.

Partijen als de PVV, maar ook BBB willen iets doen aan die lange zoektijd door de voorrang voor statushouders bij de verdeling van sommige woningen te schrappen. Een partij als de SP wil dat er een stop komt op de verkoop van sociale huurwoningen. GroenLinks-PvdA-leider Timmermans wil dat 40 procent van de nieuwbouw sociale huur is.

07:58

Gisteren: pingpongen met Marijnissen

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Gisteren: pingpongen met Marijnissen (SP). Vanmiddag: pannenkoeken bakken met Mirjam Bikker (CU).

07:12

Verkiezingsmeldpunt geopend voor kiezers met een beperking

Kiezers met een lichamelijke of verstandelijke beperking kunnen vanaf vandaag terecht bij het meldpunt Onbeperkt Stemmen. Het is een initiatief van Ieder(in), de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

Een woordvoerder van Ieder(in) zegt dat zowel positieve als negatieve ervaringen welkom zijn. Het kan gaan om ervaringen met stembureaus en stemhokjes, maar ook om bijvoorbeeld de toegankelijkheid van partijprogramma's en informatie over de verkiezingen.

Bij eerdere verkiezingen was het meldpunt ook al beschikbaar. Bij de verkiezingen voor de Provinciale Staten en de waterschappen in maart kwamen er 123 meldingen binnen, waarvan ongeveer de helft over een negatieve ervaring ging. De meeste klachten gingen over stemlocaties die niet goed toegankelijk waren met een rolstoel of een rollator.

In de Kieswet staat dat stemlokalen zo moeten worden ingericht dat kiezers met een beperking zoveel mogelijk zelfstandig hun stem kunnen uitbrengen. In september concludeerde de organisatie Ongehinderd na een steekproef dat ruim drie op de vier stemlokalen die door gemeenten als toegankelijk zijn bestempeld dat eigenlijk niet zijn.

07:12

Terugkijken: RTL-debat met zes partijen 

07:10

PVV-leider Geert Wilders is te gast bij NOS Radio 1 Journaal, waar staan hij en zijn partij voor?

De in Venlo geboren Geert Wilders (60) is in veel opzichten een bijzonder politicus. Om te beginnen is hij een van zwaarst beveiligde personen van Nederland vanwege zijn kritiek op de islam. Een aanhoudende stroom aan bedreigingen heeft ertoe geleid dat Wilders al 20 jaar constant wordt bewaakt.

Wilders' politieke carrière begon in de VVD, waarvoor hij in 1998 Tweede Kamerlid werd. Wilders was toen al bezorgd over moslimextremisme en dat nam een vlucht na de aanslagen in de VS op 11 september 2001. Na ruzie over Turkse EU-toetreding brak Wilders in 2004 met de VVD. Twee jaar later deed hij met zijn PVV mee aan de verkiezingen.

De PVV kent geen leden, op Wilders na. Hij wordt gezien als een sterk debater en muntte een aantal staande uitdrukkingen, denk aan 'Henk en Ingrid'. Vanwege een andere bekende uitspraak ""Willen jullie (...) meer of minder Marokkanen"" werd hij in 2020 veroordeeld voor groepsbelediging maar vrijgesproken van het aanzetten tot haat en discriminatie. Hij kreeg geen straf omdat de rechter vond dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen.

De PVV werd in 2010 gedoogpartner van het minderheidskabinet-Rutte I, maar trok daar in 2012 de stekker uit. Sindsdien is de PVV al jaren de grootste oppositiepartij. Wilders zet zich af tegen ""linkse gekkigheid"", en kiest in het verkiezingsprogramma voor ""sociaal rechts beleid: hard op immigratie en law and order, maar sociaal op koopkracht en zorg"".

In aanloop naar de komende verkiezingen zei Wilders dat de scherpe kantjes ervan af zijn en dat hij graag weer wil meeregeren.

07:02

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42789914,"Net 3 maanden een partij, nu de eerste ledendag van NSC van Pieter Omtzigt: 'Verantwoordelijkheid wordt gevoeld'",EenVandaag,2023-11-10,"Het is de eerste ledendag van Nieuw Sociaal Contract. 700 leden kwamen bij elkaar in Amersfoort. Drie maanden geleden was er nog niets en nu wordt het ook voor de mogelijk nieuwe Kamerleden ineens heel concreet.

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789919,"Meer ouderenwoningen nodig, maar de politiek durft er niet aan: 'Ik zie niet dat er keuzes worden gemaakt'",EenVandaag,2023-11-10,"Waar gaan ouderen wonen nu de vergrijzing toeneemt? Het is al jaren een groeiend probleem, maar concrete oplossingen blijven uit. Experts en bestuurders zien ook deze verkiezingen weer geen uitvoerbare plannen in de programma's staan.

Ouderen willen steeds langer thuis blijven wonen: zo'n 94 procent van de 75-plussers woont op dit moment zelfstandig. Maar als thuis wonen niet langer gaat, zijn er volgens bestuursvoorzitter Inge Borghuis van zorginstelling Amstelring in Amsterdam niet genoeg alternatieven. En dat lijkt ook na de aankomende verkiezingen niet te veranderen.

De verkiezingsprogramma's

""Omdat er geen keuzes gemaakt zijn. Het moet allemaal zo lang mogelijk thuis en mensen willen dat ook wel,"" zegt Borghuis, ""maar er is geen alternatief meer tussen thuis wonen en zware verpleeghuiszorg."" In verschillende verkiezingsprogramma's van politieke partijen gaat het wel over het bouwen van woningen voor ouderen. Zo wil de BoerBurgerBeweging bijvoorbeeld meer inzetten op nieuwe verpleeghuizen.

De ChristenUnie wil jaarlijks 100.000 nieuwe woningen bouwen, waarvan een deel voor ouderen bestemd zou moeten zijn. Er wordt ook door meerdere partijen gerept over woonvormen waar ouderen samen kunnen gaan wonen. De Partij voor de Dieren pleit hier bijvoorbeeld voor. En ook 50Plus ziet de oplossing hierin. Deze partij is onder andere voor kleinschalige initiatieven zoals 'meergeneratiewoningen', waar ouderen in groepsverband samen kunnen wonen.

Geen concrete plannen

De aandacht voor het probleem is er dus wel, maar aan concrete plannen voor de uitvoering ontbreekt het volgens hoogleraar huisvestingssystemen van de TU Delft Peter Boelhouwer. ""Je ziet de roep om meer collectieve woonprojecten, maar er moet wel boter bij de vis komen. Je kan het allemaal mooi opschrijven, maar je moet wel de budgetten daarvoor beschikbaar stellen.""

Ook Inge Borghuis ziet dat er geen duidelijke keuzes gemaakt worden in de programma's: ""Ik zou ook zeker geen verpleeghuizen bij gaan bouwen, ik zou vol inzetten op een stimulerend verhuisbeleid en op echt goede woningen voor ouderen. Maar dat zie ik nergens terug. Ik zie niet dat daar keuzes in worden gemaakt.""

Nauwelijks nog verzorgingshuizen

Hoogleraar Peter Boelhouwer ziet dat het probleem ontstaan is toen de verzorgingshuizen werden afgeschaald, maar daar geen alternatief voor in de plaats kwam: ""In het verleden hadden we verzorgingshuizen, maar daar zijn we een aantal jaren geleden mee gestopt. En wat er tussenin zit zijn dat soort gemeenschappelijke complexen waar je een beetje naar elkaar kunt omkijken. Maar dat hebben we helaas te weinig.""

Bestuurder Borghuis herinnert zich nog dat door dit besluit ook meerdere zorginstellingen in Amsterdam hebben moeten sluiten: ""Wij moesten vijf huizen sluiten in Amsterdam en er moesten zo'n 800 bewoners verplaatst worden. Dat was dus echt heel erg veel. Maar er was toen nog wel voldoende plek in andere huizen. Dus dat is vrij geruisloos gegaan toen, dat is anders dan nu.""

Verpleeghuis of verzorgingshuis?

Gemeenschappelijke woonvormen

Vraag naar geschikte woningen voor ouderen is er dus genoeg. Maar waarom worden die dan niet genoeg gebouwd? Volgens Boelhouwer heeft dat alles te maken met het beleid en de financiering van nieuwe projecten: ""Het aanbod moet worden gerealiseerd. Er is nu wel een subsidieregeling, maar die is niet groot. Die zou je moeten verlengen en vergroten.""

Projecten waar volgens Boelhouwer en Borghuis meer op ingezet zou moeten worden zijn woonvormen voor ouderen met gemeenschappelijke voorzieningen. Die lossen namelijk meerdere problemen tegelijk op: ze gaan eenzaamheid onder ouderen tegen en bevorderen het doorstromen van ouderen naar nieuwe huizen. Huizen die hard nodig zijn op de woningmarkt.

Fitte bewoners helpen de minder fitte

Janneke de Vries (72) woont op het Ubuntuplein in Zutphen, zo'n gemeenschappelijk complex voor ouderen. Hier is de jongste bewoner 55 en de oudste 90 jaar. De fitte bewoners helpen de minder fitte en er zijn gezamenlijke activiteiten.

Zo wonen is een uitkomst voor Janneke, die door deze woonvorm nu langer zelfstandig kan blijven wonen. Haar buurvrouw Doortje helpt haar met dagelijkse taken, sinds ze kort geleden gevallen is. Daardoor kan ze haar linkerarm niet meer gebruiken: ""Ik vond dat heel moeilijk om te vragen, maar het was een verademing. Als dit er niet was geweest, dan had ik meteen iets anders moeten doen.""

De tijd dringt

Woningen zoals het Ubuntuplein in Zutphen zijn volgens Boelhouwer en Borghuis de oplossing voor het woonprobleem voor ouderen. Borghuis denkt dat het veel kan gaan opleveren: ""Ik denk dat als wij in staat zijn om meer gemeenschappen voor ouderen te bouwen, mensen ook voor elkaar gaan zorgen en naar elkaar omzien.""

Maar de tijd daarvoor begint volgens hoogleraar Boelhouwer wel te dringen: ""Ik maak me grote zorgen om de opgave in de ouderenzorg. Het gaat helemaal vastlopen. Maar we hebben nu een kans om een deel van dat probleem op te lossen met goede woningbouw. Laten we dat alsjeblieft nu doen en er niet over 10 jaar achter komen dat het te laat is.""

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42791974,Kaptein strijdbaar voor nieuwe clash met Ajax: 'Hoop dat we ze gaan opvreten',NOS.nl,2023-11-19,"""Ik hoop dat we ze gaan opvreten"", zegt Twente-middenvelder Wieke Kaptein lachend wanneer haar wordt gevraagd wat het zondagmiddag gaat worden tussen haar FC Twente en Ajax. Twente is de trotse koploper van de eredivisie met achttien punten uit zes wedstrijden, Ajax speelde dit seizoen een keer gelijk en volgt zodoende op twee punten.

Net als vorig jaar lijkt de strijd om het landskampioenschap uit te gaan draaien op een onderonsje tussen de Tukkers en de Amsterdammers. Vanmiddag staan ze voor het eerst dit seizoen in de competitie tegenover elkaar.

""Dit zijn de wedstrijden waarvoor je speelt"", vervolgt Kaptein. ""Dit zijn de leukste wedstrijden. We hebben er allemaal heel veel zin in en ik denk dat we er klaar voor zijn.""

Meer concurrentie

Caitlin Dijkstra, sinds 2021 een van de sterkhouders in Enschede, vindt het wel een beetje jammer dat Twente en Ajax zo ver boven de rest uitsteken. De twee clubs verdelen al sinds 2013 de Nederlandse titel.

""Het zou mooier zijn voor de competitie als er nog meer clubs bij komen die ook om het kampioenschap mee kunnen spelen"", zegt Dijkstra.

""Dat zou mooi zijn voor ons als individu, maar ook voor Twente zelf. Maar ook voor alle andere teams. Het zou mooi zijn als er meer teams mee gaan draaien om het kampioenschap, dat maakt het nog leuker.""

Titel en Champions League misgelopen

Voordat de competitie begon, troffen beide ploegen elkaar ook al in de strijd om de Supercup. Twente won die wedstrijd met 5-2, maar dat nam het leed van de misgelopen titel van vorig jaar niet helemaal weg.

In de voorlaatste speelronde wist Ajax toen met 1-0 te winnen van Twente, waardoor het op de laatste speeldag een punt voorsprong had. Die voorsprong werd niet meer weggegeven; de titel was voor Ajax.

Daarnaast plaatste Ajax zich onlangs voor de Champions League, waarin het afgelopen woensdag knap won van Paris Saint-Germain. Twente verloor in de voorronde van BK Häcken. Het zijn harde feiten, maar bij Twente worden die niet gebruikt om te zwelgen in zelfmedelijden of om met een jaloerse blik richting Amsterdam te kijken.

""Frustratie richting Ajax is er niet, maar wel richting onszelf"", aldus Kaptein. ""We hadden er als team moeten staan in de wedstrijden om plaatsing voor de Champions League. Dat we er niet in zitten hebben we zelf gedaan, dat kunnen we niemand anders verwijten. Nu willen we Ajax pakken...""",2023-01-01,2023-11-01,2023-11-13
42789927,Wat zijn de doorrekeningen van verkiezingsprogramma's waard? En andere vragen aan politiek commentator Joost Vullings,EenVandaag,2023-11-08,"Voor acht politieke partijen is het vandaag een belangrijke dag, want het Centraal Planbureau (CPB) heeft hun verkiezingsprogramma's doorgerekend. Politiek commentator Joost Vullings beantwoordt vragen over het belang van het doorrekenen. 

1. Waarom laten niet alle partijen hun plannen doorrekenen?

VVD, D66, CDA, GroenLinks-PvdA, ChristenUnie, Volt, SGP en JA21 hebben hun plannen laten doorrekenen. De andere partijen niet. Niet eerder lieten zo weinig partijen de plannen doorrekenen.

""Er zijn verschillende redenen om het niet te doen"", zegt Joost Vullings. ""Er zijn een aantal partijen die het niet eens zijn met de modellen die worden gebruikt. De SP zegt bijvoorbeeld dat de modellen teveel uitgaan van het neoliberalisme, het economisch denken. Dat vindt Caroline van der Plas van BBB ook, dat er te weinig wordt gekeken naar wat dingen opbrengen.""

""Daarnaast is het ook heel veel werk. Als je een kleine partij bent en je moet zoveel cijfers aanleveren, dan gaat daar veel tijd in zitten. En er zijn misschien ook partijen die denken: ik doe niet mee, want als ik het inlever komen daar misschien dingen uit die pijnlijk zijn.""

Welke partijen verkiezingsplannen laten doorrekenen

2. Wat heeft jou verrast aan de doorrekeningen van de programma's die voor de verkiezingen van 22 november zijn geschreven?

""Heel grappig is bijvoorbeeld het onderdeel 'defensie'. Jarenlang was dat voor links bezuinigen en voor rechts niet. En nu wil iedereen precies hetzelfde: iedereen wil naar die NAVO-norm van 2 procent.""

""En wat ook opvalt is dat er heel weinig ruimte voor partijen is als het economisch tegenzit. Alle acht partijen komen met een begrotingstekort van rond de 3 procent uit. Dus iedereen vaart financieel erg scherp aan de wind.""

""Er valt ook echt wel wat te kiezen. Neem bijvoorbeeld de kilometerheffing, dan kun je nu in de doorrekening zien dat je bij Volt het meest gaat betalen en dat de VVD nog niet weet hoe hoog de heffing gaat worden.""

""VVD is nu de enige partij die meer geld stopt in asfalt. Alle anderen zeggen in te willen zetten op het openbaar vervoer en dat gaat van een beetje tot heel veel.""

3. Wat is het laten doorrekenen van de partijen waard?

""Dat je in ieder geval die acht partijen kan vergelijken in de effecten van de plannen. Bijvoorbeeld op werkgelegenheid, dat je kunt zien hoeveel banen het oplevert, of wat de effecten zijn op de economie, armoede, ga zo maar door.""

""Maar als je die als partij jarenlang doet, dan snap je wel hoe het CPB denkt. En daarnaast zijn we natuurlijk ook een coalitie-land. Verkiezingsprogramma's worden nooit een-op-een uitgevoerd.""

""Neem bijvoorbeeld de VVD. Die willen natuurlijk altijd zuinig zijn, en dan zie je dat ze ontwikkelingssamenwerking praktisch naar nul hebben gedraaid. Dat ze alleen geld geven aan noodhulp en aan de contributie van de Verenigde Naties, maar dat gaat politiek gezien natuurlijk nooit lukken.""

""En wat betreft de lastenverzwaringen voor het bedrijfsleven van GroenLinks en Partij van de Arbeid, dat gaan ze politiek gezien ook nooit halen. Maar dat is hoe politiek Nederland werkt.""

4. Wat hebben mensen aan de doorrekening, als het toch niet allemaal doorgaat?

""Het geeft wel helderheid over maatregelen. Want als je verkiezingsprogramma's platslaat, zegt iedereen: meer en goede zorg, goed onderwijs, heel veel veiligheid. Dan denk je: 'fantastisch, dat wil ik'. Maar nu kan je zien wat ze dan willen doen. Welke partijen willen er echt geld in stoppen?""

""Je haalt er echt extra informatie uit. Dat de ChristenUnie en de VVD beperking willen van de vrije artsenkeuze, dat haal je bijvoorbeeld niet snel uit het verkiezingsprogramma van die partijen, maar wel uit dit rapport.""

""Maar goed, de gunstige effecten worden wel benadrukt. En iedereen wil ergens kampioen in zijn. Als de cijfers gunstig zijn is het CPB een topscheidsrechter, en als de cijfers wat ongunstiger zijn: dan zeg je als partijen: Ja, maar het zijn ook maar modellen.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789929,"Komen we in 2050 duizenden uren aan stroom tekort door gebrek aan wind en zon? Volgens Pieter Omtzigt wel, maar experts zien oplossingen",EenVandaag,2023-11-08,"In 2050 levert zon en wind ons 3000 uur te weinig energie op per jaar, en daarom kunnen we niet om kerncentrales heen. Dat zegt Pieter Omtzigt de laatste tijd vaker in debatten. Volgens experts ligt het genuanceerder.

De precieze uitspraak die Omtzigt in debatten meerdere keren deed: ""Die windparken op zee doen het helaas niet altijd en zonnepanelen ook niet. Dat betekent dat we in 2050, 3000 uur per jaar onvoldoende stroom hebben op de momenten dat we het nodig hebben.""

Klimaatneutraal in 2050

Omtzigt doet deze uitspraken op basis van een rapport van Netbeheer Nederland. Het zogenaamde II3050 rapport, waarin wordt gekeken naar hoe Nederland klimaatneutraal kan worden in 2050. Daarin worden vier scenario's beschreven.

""Er is ongeveer 3000 uur per jaar sprake van een hogere vraag naar elektriciteit, dan er op dat moment wordt opgewekt"", vertelt energie-expert Michiel den Haan van Netbeheer Nederland. ""Bijvoorbeeld 's nachts, als zonnepanelen geen energie opwekken."" Wat Omtzigt zegt klopt dus wel, maar er zijn zeker kanttekeningen te zetten bij deze uitspraak.

Uitspraak te kort door de bocht

Er is namelijk óók een overschot van 6000 uur aan wind- en zonne-energie. Hoe je een tekort van 3000 uur kan hebben én een overschot van 6000 uur, legt lector Energietransitie & Netwerken Martien Visser uit.

""Er wordt 3000 uur te weinig opgewekt, op de momenten dat we het nodig hebben. Daarnaast wordt er dus ook 6000 uur opgewekt, op de momenten dat we het niet nodig hebben. En als we die energie niet opslaan, gaat het verloren."" Op die manier kan een tekort en een overschot naast elkaar bestaan.

Waterstof

Het tekort kan op verschillende manieren worden opgevangen. Bijvoorbeeld door wind- en zonne-energie beter op te slaan. ""Je kunt veel meer wind- en zonneturbines bouwen dan er nu zijn, de opgewekte extra energie opslaan en dat omzetten in waterstof"", legt Visser uit.

""Dit kan dan in de winter worden gebruikt"", vertelt onderzoeker Visser. Wind- en zonne-energie voorzien ons nu voor 40-45 procent in onze energiebehoefte, vertelt hij. ""Dat betekent dat er dan dus flink veel meer wind- en zonneturbines moeten worden bijgebouwd, als we dat zo willen.""

Batterijen, import en kernenergie

Lector energietransitie van de hogeschool Windesheim Jeike Wallinga vult aan: ""De geschatte tekorten van 3000 uur per jaar zullen moeten worden aangevuld met andere vormen van energie. Je hebt dus extra's nodig."" Ze doelt op batterijen.

Zoals Visser al aangaf, is waterstof sterk in ontwikkeling. Maar, zo vertelt Wallinga, je kunt ook energie opslaan in batterijen. ""Dit moet echter nog wel verder worden ontwikkeld en moet ook milieuvriendelijker. Een andere manier om aan meer energie te komen, is energie importeren uit andere landen, of het gebruik maken van kernenergie.""

Scenario's zonder kernenergie 

Omtzigt zegt dat kerncentrales noodzakelijk zullen zijn om in 2050 klimaatneutraal te worden, maar toch toch wordt kernenergie in twee van de vier scenario's weggelaten.

Onderaan de streep kost het ongeveer allemaal evenveel. Want mét kernenergie moeten er centrales worden gebouwd en zónder kernenergie moeten er veel meer windmolens en zonneparken bijkomen. Visser: ""Bij kernenergie ben je wel meer zeker van energievoorziening, want wie vertelt ons dat er in 2050 evenveel wind waait op de Noordzee als nu? Je energiebron bij wind- en zonne-energie is kwetsbaarder. Het is een politieke keuze wat er uiteindelijk wordt bepaald.""

Toekomst

Volgens Wallinga is het ook belangrijk om te onthouden dat deze scenario's gaan over 2050. ""Waarin de belangrijkste bronnen van energie wind en zon zijn."" Visser vult nog aan: ""We nemen hierbij ook aan dat de weersomstandigheden gelijk blijven. Is dit niet het geval, dan zou er weer een ander getal uit kunnen komen. Het blijven voorspellingen.""

Ook Den Haan, die meeschreef aan het rapport, zegt dat we niet moeten vergeten dat we het hebben over een scenario dat pas in gang wordt gezet over meer dan 20 jaar: ""Er kan nog ongelooflijk veel veranderen, de technologie staat ook niet stil, dus het is een expliciete toekomststudie die verkent hoe het eruit zou kúnnen gaan zien. Maar er gaat ongetwijfeld nog veel gebeuren waar we nu nog geen rekening mee kunnen houden.""

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42791977,"Na 'leuke race' zingt vrolijke Verstappen 'Viva Las Vegas', maar kritiek blijft staan",NOS.nl,2023-11-19,"Of het de beste race van het jaar was? ""Dat weet ik niet, maar ik heb me goed vermaakt"", zei Max Verstappen na de Grand Prix van Las Vegas. ""Het was erg leuk vandaag, ik denk dat iedereen ervan genoten heeft.""

Na een race vol incidenten en wisselende kansen werd Verstappen de winnaar van de eerste Formule 1-race over de beroemde strip in Las Vegas. In zijn ereronde zong hij vrolijk 'Viva Las Vegas' van Elvis Presley over de boordradio.

""Ik moest dat zingen voor teambaas Christian Horner, want hij was jarig dit weekend. Dat was zo beloofd"", vertelde de Red Bull-coureur.

Beluister in deze tweet de zangkunsten van Verstappen bij zijn ereronde in Las Vegas:

max33support

@max33support

""Viva Las Vegas"" on Red Bull Radio 📻 😅

#LasVegasGP #F1 #MaxVerstappen https://t.co/pHS1k2ya18

8:42

19 november 2023

Zo sloot Verstappen het weekend in Las Vegas toch nog met een vrolijke noot af. In aanloop naar de race had hij zich uitermate kritisch getoond. "" Ik voel me hier een clown, het draait voor 99 procent om de show "" en "" als ik een fan was geweest, dan had ik de hele tent afgebroken "", zei hij onder meer.

Tijdstraf terecht

Van zijn kritiek op de randzaken nam Verstappen na zijn zege geen woord terug. Maar dat nam niet weg dat de race zelf hem veel plezier bracht.

Verstappen moest hard werken voor zijn achttiende zege van het seizoen. Na een inhaalactie bij de start op Charles Leclerc kreeg hij een tijdstraf van 5 seconden. En later in de race werd hij aangereden door George Russell, met flink wat schade tot gevolg.

""Over de boordradio was ik wat geïrriteerd over die tijdstraf. Maar nadat ik de beelden heb teruggezien, moet ik zeggen dat het terecht was"", zei Verstappen.

Tijdens een ritje naar het podium analyseren Leclerc, Verstappen en Pérez de race in Las Vegas.

Formula 1

@F1

The Max Verstappen podcast on wheels! 🎧😂

#LasVegasGP #F1 https://t.co/AsbR8PI5JL

8:42

19 november 2023

""Daarna gebeurde er van alles, met twee safetycars. Gelukkig was de auto na de botsing met Russell nog goed bestuurbaar. De hele top drie heeft vandaag aan de leiding gereden, dat zegt wel wat over deze race.""

Lovende woorden

Op de persconferentie na de race spraken ook nummer twee Charles Leclerc en nummer drie Sergio Pérez enthousiast over de spannende GP van Las Vegas. ""Het laatste duel met Pérez was echt heerlijk"", vertelde een stralende Leclerc. ""Ik heb rondenlang geprepareerd om één aanval te kunnen doen, prachtig dat het lukte.""

En Pérez: ""Na een incident bij de start waarbij ik mijn voorvleugel moest vervangen, had ik een leuke comeback. Na de eerste pitstop was ik pijlsnel en kon ik mooie inhaalacties maken.""

En zo werd er met lovende woorden teruggeblikt op een raceweekend dat nog met een farce begon. Door een losgeslagen putdeksel viel de eerste trainingsdag grotendeels in het water.

""Als liefhebber van mijn sport deed die eerste dag me veel pijn"", zei Leclerc daarover. ""Ik ben opgelucht dat we daarna vlekkeloze dagen hebben gehad.""

Contract voor 10 jaar

Dat zal ook gelden voor de Formule 1-leiding, die een tienjarig contract met de race in de gokstad sloot. Verstappen en zijn collega's zullen hier dan ook nog vaak terugkeren.

Voor die komende edities zijn er nog genoeg dingen die beter kunnen, stelden de coureurs. ""Ik vind dat we erg laat hebben gereden, de race begon pas om 22.00 uur lokale tijd"", zei Leclerc. ""Volgend jaar liever iets vroeger, dan zijn de temperaturen ook beter.""

""Ik weet niet of alle inwoners van deze stad blij zijn met de race en de overlast die het met zich meebrengt. Maar volgend jaar zal dat beter zijn. Er zijn nu een aantal permanente gebouwen geplaatst voor de Formule 1 en de organisatie weet nu ook waar de knelpunten zitten.""

Vrees voor jetlag

En het voornaamste punt van kritiek dat de coureurs hebben: de planning van het Formule 1-seizoen. Volgende week racen ze in Abu Dhabi, aan de andere kant van de wereld. 

""Ik vertrek morgen al. Oh nee, vandaag. Ik ben het helemaal kwijt"", sprak Leclerc verward. ""Als ik straks in Abu Dhabi ben, dan heeft mijn lichaam door de jetlag geen idee meer of het dag of nacht is.""

Pérez wist de oplossing wel: ""Laten we hier voortaan gewoon de laatste race van het seizoen houden"", zei de Mexicaan. ""Las Vegas is maar twee uur van mijn huis in Guadalajara, dat is lekker dichtbij.""

Ook Verstappen vertelde al de ""heftige overgang"" naar Abu Dhabi te vrezen. ""Een andere datum voor deze race zou beter zijn. Maar volgend jaar wordt het nog zwaarder, dan zijn er met Las Vegas, Abu Dhabi en Qatar drie races achter elkaar met een tijdsverschil van 12 uur.""",2023-01-01,2023-11-01,2023-11-13
42791994,Omtzigt wil premier worden van kabinet met vakministers,NOS.nl,2023-11-19,"Ook vandaag houden we je op de hoogte van alle ontwikkelingen in aanloop naar de Tweede Kamerverkiezingen, aanstaande woensdag. De lijsttrekkers proberen nog volop kiezers te winnen.

De belangrijkste punten uit dit blog:

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

12:55

Omtzigt wil premier worden van kabinet met vakministers

Als NSC de grootste partij wordt bij de verkiezingen en er komt een kabinet met vakministers dan ""zou het eventueel kunnen"" dat lijsttrekker Pieter Omtzigt daar leiding aan gaat geven. Hij wil met andere woorden premier worden, zo zei Omtzigt in tv-programma Buitenhof.

Omtzigt zei nogmaals dat hij een stellige voorkeur heeft om vanuit de Tweede Kamer, als fractievoorzitter, leiding te geven aan zijn partij. Maar als er een kabinet met vakministers komt ""sta ik ervoor open"" om minister-president te worden.

Volgens Omtzigt heeft Nederland behoefte aan een kabinet met experts op een bepaald gebied ""die stevig in hun schoenen staan"" en die niet per se uit de politiek komen. Tot nu toe wilde Omtzigt geen antwoord geven op de 'premiersvraag'.

Buitenhof

@Buitenhoftv

Als er een kabinet komt met vakministers, is @PieterOmtzigt bereid daar leiding aan te geven. 
'Ik heb een stellige voorkeur heb om fractievoorzitter te zijn, maar een regering met vakministers op afstand van de Kamer, daar zou ik ook kunnen zitten', zegt hij in #buitenhof https://t.co/gOtAy5yQGw

12:55

19 november 2023

12:33

Timmermans: kabinet met 'extreemrechts' houdt niet lang stand 

Ook GroenLinks-PvdA-lijsttrekker Frans Timmermans reageert op de peiling van Maurice de Hond. In tv-programma Buitenhof wijst hij erop dat er maar een klein verschil is tussen de vier partijen die in die peiling aan kop gaan en dat er nog van alles kan gebeuren. VVD en PVV staan bij De Hond op 26 zetels, GroenLinks-PvdA en NSC op 23.

Zijn partij zal na de verkiezingen in elk geval niet met de PVV gaan praten over coalitievorming, zegt hij. ""Er is een morele ondergrens waar ik niet onderdoor wil. Een partij die tegen een miljoen Nederlanders zegt: 'Jullie mogen je religie niet uitoefenen, ik ga bepalen hoe je eruit moet zien in de openbare ruimte'. Dat soort uitlatingen verdeelt het land en dit land heeft enorm behoefte aan saamhorigheid.""

Hij denkt dat een eventueel kabinet met de PVV niet vier jaar zal standhouden. Dat zag Timmermans in andere Europese landen waar ""extreemrechtse partijen"" het voor het zeggen kregen. Dat hield nooit lang stand, ""want met extreemrechts zijn er nooit oplossingen en uiteindelijk hebben de buitenlanders het altijd gedaan"", zo zei hij.

10:01

Yesilgöz over Wilders: zijn oplossingen maken land kapot 

Bij WNL op Zondag is VVD-lijsttrekker Dilan Yesilgöz te gast. Op de vraag of er nu wel of niet een kabinet met de PVV kan komen, antwoordt ze: ""De verschillen zijn levensgroot. Ik zie niet hoe dat kan op dit moment.""

Ze zegt dat Wilders kennelijk ""een constructief weekje"" had, omdat hij zei dat hij er ""belangrijkere prioriteiten"" zijn dan de-islamisering. ""Ik weet niet hoe geloofwaardig dat is"", zei Yesilgöz. Ze vreest dat Wilders' standpunten ""over Rusland, de islam, een Nexit"" zomaar weer uit de prullenbak kunnen worden gehaald. ""Dat zijn dingen die het land kapot zouden maken.""

Overigens heeft Yesilgöz een soortgelijke mening over de plannen van Timmermans. ""Hij belast het land kapot met 25 miljard, al die ondernemers gaan koppie onder. Maar ik weiger de kiezers, of ze nou van Timmermans of Wilders of wie dan ook zijn, uit te sluiten.""

09:35

De Peilers spreken met kiezers in Groningen over wonen

08:57

De Campagne Stemming: is er echt sprake van een gamechanger? 

De spanningen lopen op in de laatste dagen voor de Tweede Kamerverkiezingen, constateren Xander van der Wulp (NOS) en Joost Vullings (EenVandaag) in hun dagelijkse podcast De Campagne Stemming . Zij hebben het over de ""gamechanger"" die PVV-lijsttrekker Geert Wilders gisteren claimde na een peiling van Maurice de Hond.

Ze benadrukken dat Wilders dit zei op basis van één peiling en ""dan spreken wij eigenlijk nog niet van een tendens"", zegt Van der Wulp. ""Maar drie dagen voor de verkiezingen kan zo'n peiling een enorme dynamiek krijgen. Iedereen praat daarover. En anderen moeten daar dan weer op reageren et cetera. Het zorgt ook meteen voor een fellere toon in het debat.""

Vullings wijst erop dat de PVV in de peilingen van Maurice de Hond al een paar weken iets meer zetels heeft dan bij andere peilers. ""Maar je voelt wel dat dit de trend is."" Jetten (D66) en Timmermans (GroenLinks) richten hun pijlen nu meteen op Yesilgöz (VVD), die de deur voor regeren met de PVV op een kier zette; ze zei ""geen kiezers"" uit te sluiten, dus ook niet die van de PVV. 

08:41

Debat van NOS Jeugdjournaal vanavond

Een debat in begrijpelijke taal en met onverwachte wendingen, dat krijg je als je zes lijsttrekkers in een studio zet met een groep kinderen. Onder leiding van Joris Marseille en Evita Mac-nack stellen de kinderen vanavond in het debat van NOS Jeugdjournaal lastige vragen aan Yesilgöz (VVD), Timmermans (GroenLinks-PvdA), Wilders (PVV), Jetten (D66), Van der Plas (BBB) en Bontenbal (CDA).

Het debat wordt om 19.00 uur uitgezonden op NPO3. Bekijk alvast de backstage-video .

08:29

De dag van gisteren: 'Game changer', schrik bij links en botsingen in Debat van het Zuiden

PVV-leider Wilders ziet een game changer, een opvallende wijzing in de virtuele verdeling van Tweede Kamerzetels. Volgens een nieuwe peiling van Maurice de Hond kan de PVV 26 zetels halen, evenveel als de VVD. Dat is vijf meer dan De Hond een week eerder peilde. NSC van Omtzigt gaat in deze peiling vijf zetels terug ten opzichte van de vorige. Andere partijen, vooral in de links-progressieve hoek, reageren geschrokken en zien het als een bevestiging dat er woensdag veel op het spel staat.

Negen partijen hebben het zogenoemde Regenboog-stembusakkoord ondertekend. Dat zijn afspraken over maatregelen om discriminatie en geweld tegen lhbti-personen en andere minderheden aan te pakken. VVD, GroenLinks-PvdA, D66, CDA, Partij voor de Dieren, SP, Volt, Bij1 en 50Plus hebben hun handtekeningen onder de afspraken gezet. NSC en BBB deden dat niet.

Zeven lijsttrekkers waren bij het Debat van het Zuiden: Dilan Yesilgöz (VVD), Geert Wilders (PVV), Henri Bontenbal (CDA), Rob Jetten (D66), Caroline van der Plas (BBB), Lilian Marijnissen (SP) en Esther Ouwehand (Partij voor de Dieren). Frans Timmermans (GL-PvdA) en Pieter Omtzigt (NSC) waren er niet. Het debat ging onder meer over de versterking van de regio, migratie, Noord-Brabantse boeren en bestaanszekerheid.

gisteren, 08:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42789954,Mensen met moestuin in Zeeland maken zich 'grote zorgen' om vervuiling met PFAS: 'Vooral voor het nageslacht',EenVandaag,2023-11-03,"Bij vijf moestuincomplexen in Reimerswaal wordt de grenswaarde voor PFAS overschreden. Ook op andere plekken in de gemeente zijn verhoogde waarden van PFAS gemeten. ""Ik maak me grote zorgen, vooral voor het nageslacht"", vertelt Marjolein Sinke-Oele.

Al lange tijd maken burgers en bestuurders in Zeeland zich zorgen over de PFAS-vervuiling van de Westerschelde door de chemische fabriek 3M. Daarom liet de gemeente Reimerswaal uitzoeken hoe het zit met de waarden van PFAS in de gemeente. 

Dubbel gevoel

""De laatste framboosjes zijn er vorige week afgegaan"", vertelt Marjolein Sinke-Oele bij haar moestuin. ""Mijn kleindochter vindt het geweldig om ze te plukken en om ze te eten uiteraard. Maar daar hou je nu wel een heel dubbel gevoel aan over.""

Volgens het raadslid van de PvdA krijgt haar moestuin nu ineens een heel andere kant. ""Een moestuin lijkt er gezond: je bent in beweging, je bent buiten en gebruikt geen pesticiden. Maar op de lange termijn zou het wel eens heel schadelijk kunnen zijn.""

Wat is PFAS?

Totaal niet verwacht

""Gezondheid is het belangrijkste wat we hebben. Dat mogen we niet onderschatten"", zegt Marjolein. Volgens haar is het dan ook belangrijk dat de uitstoot van PFAS stopt.

""Ik neem het de mensen die hierover gaan wel kwalijk dat het probleem niet eerder is aangepakt. Hoe heeft het zover kunnen komen?"", vraagt ze zich af.

Vervuilder dan gedacht

Wethouder Nico van der Hoest van Reimerswaal is geschrokken door de resultaten van het onderzoek. ""Ik had dit totaal niet verwacht"", vertelt hij. ""We wisten al dat er PFAS in de Westerschelde zit en dat die PFAS als druppeltjes door de wind het land op gejaagd kan worden.""

Maar de vervuiling strekt zich nu verder over Reimerswaal dan deze zogenoemde 'sea spray'. ""We dachten eerst dat sea pray ook de oorzaak van vervuiling van moestuinen zou zijn. Maar we hebben dus meer vervuiling dan gedacht.""

Minder uit moestuin eten

De wethouder adviseert de moestuin-eigenaren om wisselend te eten uit de tuin, om de gemiddelde PFAS opbouw in het lichaam te beperken. ""We moeten nu groenten onderzoek gaan doen"", vertelt hij. ""Om te ontdekken in hoeverre de PFAS wordt opgenomen in de verschillende gewassen.""

""Dat doet pijn"", vertelt Marjolein Sinke-Oele. ""Er zijn hier mensen die elke dag groenten eten uit hun moestuintjes."" Maar de moestuin heeft volgens Marjolein ook een belangrijke sociale rol: ""Je komt bij elkaar en deelt de plantjes uit. Mensen zijn bang dat ze dit kwijtraken.""

Oproep voor meer onderzoek

De oorzaak van de verhoogde PFAS concentraties in de Zeeuwse moestuinen is nog niet bekend. ""Daar ben ik reuze benieuwd naar"", vertelt wethouder Van der Hoest. ""We kunnen constateren dat het door de lucht of regen wordt aangevoerd en neerslaat op onze grond.""

De wethouder doet een oproep aan andere wethouders in de omgeving: ""Doe ook onderzoek en help ons in beeld te brengen waar het vandaan komt. Dan weten we in ieder geval wat de besmettingsgebieden zijn en kunnen we makkelijker maatregelen nemen.""

Bloedonderzoek

Marjolein Sinke-Oele zou graag zien dat er een bloedonderzoek komt voor de inwoners van Reimerswaal. ""Dan weten we tenminste hoe het ervoor staat"", vertelt ze. Zo kunnen Belgen die vlak bij de chemische fabriek 3M wonen hun bloed laten onderzoeken op PFAS. Toch doet Nederland in tegenstelling tot België geen bloedonderzoek.

De GGD Zeeland laat in een reactie weten: ""Afzonderlijk onderzoek in Zeeland is niet de oplossing om zorgen weg te nemen die onder de Zeeuwse burgers leven. Het enige wat echt effect heeft is het zo snel mogelijk verminderen van de PFAS-uitstoot, regionaal maar ook landelijk, zodat het niet meer in de natuur en in de mensen komt. Daar zijn stevige maatregelen voor nodig.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42792000,Premier Qatar optimistisch over gijzelaarsdeal • Baby's geëvacueerd uit al-Shifa-ziekenhuis,NOS.nl,2023-11-19,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

12:54

Ayatollah Iran roept moslimlanden op banden met Israël tijdelijk te verbreken

De Iraanse ayatollah Khamenei roept moslimlanden op om ""op zijn minst de politieke banden met Israël voor een beperkte periode te verbreken"". Dat melden Iraanse staatsmedia nadat hij eerder al had opgeroepen tot een embargo van olie en voedsel uit islamitische landen tegen Israël.

""Sommige islamitische regeringen hebben Israëlische misdaden veroordeeld en sommigen niet. Dat is onacceptabel"", zei Khamenei. Volgens hem zouden islamitische landen er alles aan moeten doen om Israël van energie en voedsel af te sluiten.

Een week geleden werden Arabische organisaties op een gezamenlijke top in Saudi-Arabië het niet eens om uitgebreide sancties op te leggen aan Israël. Daar had de Iraanse president Raisi om gevraagd.

12:42

Rode Halve Maan: met succes 31 te vroeg geboren baby's geëvacueerd

Uit het al-Shifa-ziekenhuis in Gaza Stad zijn 31 te vroeg geboren baby's met succes geëvacueerd. Dat meldt de Palestijnse tak van hulporganisatie Rode Halve Maan. De organisatie kreeg hulp van de Wereldgezondheidsorganisatie WHO en VN-organisatie OCHA.

De baby's zijn met ambulances van de Rode Halve Maan naar het zuiden van de Gazastrook gebracht in voorbereiding op hun overplaatsing naar het Emiraten-ziekenhuis in Rafah, dat bij de grens met Egypte ligt.

11:30

'Zeker dertig baby's uit al-Shifa-ziekenhuis geëvacueerd'

Zeker dertig baby's zijn geëvacueerd uit het al-Shifa-ziekenhuis in Gaza Stad, zegt het ministerie van Gezondheid van Gaza, dat onder controle staat van Hamas, tegen persbureau AP. De baby's worden naar ziekenhuizen in Egypte gebracht, zegt het ministerie.

De Wereldgezondheidsorganisatie was gisteren in het ziekenhuis. Volgens het WHO waren er ruim 290 patiënten nog aanwezig in het ziekenhuis, onder wie 32 baby's. Waarom er nu dertig baby's worden geëvacueerd is niet duidelijk. AP kon niet direct in contact komen met de WHO.

Vorige week vielen Israëlische militairen het ziekenhuis binnen. Volgens Israël zit er een commandopost van Hamas onder het ziekenhuis. Hamas ontkent dit.

11:20

EU-buitenlandchef: neem VN-resolutie over gevechtspauzes in acht

Buitenlandchef van de EU Borrell zegt in een persconferentie in Qatar dat de resolutie over humanitaire gevechtspauzes tussen Israël en Hamas, die door de VN-Veiligheidsraad is aangenomen, in acht moet worden genomen. ""De besluiten van de Veiligheidsraad zijn niet alleen maar woorden. Ze moeten worden uitgevoerd.""

Daar voegde hij aan toe dat een tweestatenoplossing de enige uitweg is uit de oorlog ""Ik ben me ervan bewust dat een tweestatenoplossing een ongelooflijke inspanning zal vergen. Niet alleen op economisch vlak, maar ook op politiek vlak. Dit is waar de Palestijnse Autoriteit een belangrijke rol speelt. De Palestijnen verdienen waardigheid, Israël verdient veiligheid, en beiden verdienen het om in vrede en veiligheid in hetzelfde land te leven.""

11:03

Premier Qatar: vertrouwen in deal over gijzelaars tussen Hamas en Israël

Premier Al Thani van Qatar zegt dat zijn vertrouwen groeit dat Hamas en Israël tot een overeenkomst zullen komen over gijzelaars. Volgens hem resteren er nog ""heel kleine"" uitdagingen die de twee partijen moeten overbruggen.

""De uitdagingen om tot een overeenkomst te komen zijn slecht van praktische en logistieke aard, zei de premier op een gezamenlijk persmoment met EU-buitenlandchef Borrell in de Qatarese hoofdstad Doha. ""Er is de laatste dagen veel vooruitgang geboekt.""

Verder omschreef de premier de Israëlische aanvallen op de Gazastrook als een misdaad en zei hij dat Israël zich niet aan internationale wetgeving houdt. Ondanks die bewoordingen, ziet hij een deal positief in.

Vanochtend meldde The Washington Post dat er een deal ophanden is om tientallen gijzelaars vrij te laten in ruil voor een gevechtspauze van vijf dagen. Volgens de Israëlische premier Netanyahu en Amerikaanse functionarissen is er van een overeenkomst nog geen sprake.

10:54

Palestijnen in Gaza begraven hun doden in massagraven

Uit Gaza komen dagelijks beelden van rijen met Palestijnse mannen, vrouwen en kinderen, hun lichamen ingepakt in witte doeken.

Dagelijks komen er burgers om bij Israëlische luchtaanvallen, waardoor er een tekort is ontstaan aan lijkwaden en plekken om de vele lichamen te begraven.

09:52

Leger Israël: tegenaanvallen op Libanon na onderscheppen projectiel

Het Israëlische leger zegt dat het een projectiel dat vanuit Libanon is afgevuurd heeft onderschept boven Israëlisch grondgebied. In reactie daarop zegt het leger aanvallen uit te voeren op Libanon. Vanochtend ging het luchtalarm in grensdorpen in het noorden van Israël af, meldt de Israëlische krant Haaretz.

06:14

'Vijftien Palestijnen gedood in midden en zuiden Gazastrook'

In het midden en zuiden van de Gazastrook zijn vijftien Palestijnen gedood bij Israëlische bombardementen. Dat meldt het Palestijnse persbureau Wafa.

Dertien mensen kwamen volgens het persbureau om bij een aanval op een woning in vluchtelingenkamp Nuseirat in het midden van de Gazastrook. In Khan Younis, in het zuiden, kwamen een moeder en haar kind om, aldus Wafa.

05:11

Israëlisch leger valt Jenin opnieuw binnen, twee doden

Het Israëlische leger is vannacht opnieuw het vluchtelingenkamp in Jenin op de Westelijke Jordaanoever binnengevallen. Volgens het Palestijnse persbureau Wafa, dat is gelieerd aan de Palestijnse Autoriteit, vielen daarbij twee doden. 

Het Israëlische leger valt Jenin regelmatig binnen omdat militanten vanuit Jenin geregeld aanslagen plegen en het vluchtelingenkamp als schuilplek gebruiken.

03:44

Witte Huis: nog geen sprake van deal tussen Israël en Hamas

Het Witte Huis zegt dat er nog geen sprake is van een deal tussen Israël en Hamas over een langere gevechtspauze in ruil voor vrijlating van gegijzelden. Eerder stelde The Washington Post dat de betrokken partijen dicht bij een akkoord zijn hierover. Maar een woordvoerder zegt dat er nog steeds wordt onderhandeld. Israël en Hamas hebben nog niet gereageerd.

Adrienne Watson

@NSC_Spox

We have not reached a deal yet, but we continue to work hard to get to a deal. https://t.co/rbSqcqfaKo

3:27

19 november 2023

02:58

Washington Post: Israël en Hamas dicht bij akkoord over vijfdaagse gevechtspauze

Israël, de Verenigde Staten en Hamas zijn volgens The Washington Post dicht bij een akkoord over de vrijlating van tientallen gegijzelden in ruil voor een gevechtspauze van vijf dagen. Dat meldt de krant op basis van anonieme bronnen die bij de onderhandelingen betrokken zouden zijn.

Als alle partijen definitief akkoord gaan, zou Hamas de komende dagen al mensen kunnen vrijlaten, stelt de krant. Het zou dan gaan om vijftig of meer gegijzelde vrouwen en kinderen die iedere 24 uur van de gevechtspauze in kleine aantallen worden vrijgelaten. Al wekenlang wordt in Qatar gepraat over vrijlating van gijzelaars en een staakt-het-vuren. De geluiden dat de partijen dicht bij een akkoord zijn, klonken de afgelopen tijd wel vaker. Maar tot nu toe heeft Hamas slechts vier gijzelaars vrijgelaten en weigert Israël langdurige gevechtspauzes uit angst dat Hamas zich dan kan hergroeperen.

02:25

'Terroristen Hamas stuitten per toeval op Israëlisch festival op 7 oktober'

De Hamas-terroristen die de aanvallen van 7 oktober op Israël uitvoerden, hadden van tevoren geen plannen om het Supernova-festival aan te vallen waar zij uiteindelijk honderden feestgangers vermoordden. Dat zeggen hooggeplaatste Israëlische veiligheidsexperts tegen de Israëlische krant Haaretz. Hamas had eerder gezegd dat de aanvallen op Israël op 7 oktober, waarbij onder anderen inwoners van kibboetsen werden gedood, zorgvuldig gepland waren. Maar de aanval op het festival leek spontaan.

Volgens onder meer politiebronnen zag Hamas vanuit de lucht met drones of met parachutes het festival en werd vervolgens naar de terroristen gecommuniceerd dat ze daarnaartoe moesten gaan. Dat blijkt volgens Haaretz onder meer omdat de terroristen niet vanuit de richting van de grens met de Gazastrook kwamen. Zij waren dus mogelijk al op weg waren naar een ander doel in de buurt en draaiden om toen ze over het festival hoorden. Ook had de organisatie van het festival pas een paar dagen van tevoren besloten dat het festival een dag langer zou doorgaan tot en met 7 oktober.

Op het festival in de buurt van de Gazastrook waren naar schatting van de politie zo'n vierduizend feestgangers afgekomen. De politie denkt dat ruim 350 van hen om het leven kwamen. De meesten van hen werden vermoord door Hamas-terroristen. Maar mogelijk werd een aantal van hen ook geraakt door een helikopter van het Israëlisch leger die op de aanval van Hamas reageerde, melden bronnen aan Haaretz.

Een aantal van de festivalgangers werd meegenomen door Hamas naar de Gazastrook. Onder anderen de 21-jarige Frans-Israëlische Mia Shem werd van het festival ontvoerd. Zij was te zien in de eerste gijzelaarsvideo die Hamas deelde op 16 oktober:

01:50

WHO-team bezocht al-Shifa-ziekenhuis: 'Situatie is wanhopig'

Een team van de Wereldgezondheidsorganisatie (WHO) heeft gisteren samen met VN-medewerkers een bezoek gebracht aan het al-Shifa-ziekenhuis in het noorden van de Gazastrook. Hoewel gisteren het grootste deel van het ziekenhuis is ontruimd, zijn er volgens de ziekenhuisdirecteur nog altijd een aantal artsen, verplegers en patiënten aanwezig in het ziekenhuis. Het WHO spreekt van een wanhopige situatie.

De onderzoekers werden begeleid door het Israëlische leger en brachten ongeveer een uur in het ziekenhuis door. ""Het team zag dat vanwege de slechte veiligheidsomstandigheden, het voor het personeel onmogelijk is om medisch- en ander afval goed af te voeren"", meldt de WHO . ""Gangen en het terrein om het ziekenhuis lagen bezaaid met medisch- en ander afval, waardoor het risico op infecties toeneemt.""

Volgens de WHO zijn er nog 25 artsen en verplegers en 291 patiënten in het ziekenhuis. Onder hen zijn zo'n 30 baby's in kritieke toestand en 22 nierpatiënten die dialyse nodig hebben om te overleven. Volgens de WHO moeten zij zeer snel naar andere medische faciliteiten vervoerd worden voor betere behandelingen. De WHO probeert in samenwerking met partnerorganisaties om voor de overgebleven patiënten ""in 24 tot 72 uur"" een veilig transport te regelen naar ziekenhuizen in het zuiden van Gaza. De organisatie roept opnieuw op tot een staakt-het-vuren.

01:25

Pro-Palestijnse mars in Amsterdam én betoging op grachten voor gegijzelden

In Amsterdam zijn gisteren twee betogingen gehouden. Een groep pro-Palestijnse betogers kwam samen op de Dam en riepen op tot een staakt-het-vuren in de Gazastrook. Daarna hielden zij een mars door de binnenstad.

Iets verderop hielden pro-Israëlbetogers een eigen betoging waarin werd opgeroepen tot vrijlating van de mensen die op 7 oktober door Hamas werden gegijzeld. De groep voer met bootjes door de Amsterdamse grachten terwijl een groot deel van hen met Israëlische vlaggen zwaaide. 

00:34

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-13
42789961,"Nu veel neerslag door storm Ciarán, handig tegen droogte komende zomer? 'Het komt net op het verkeerde moment'",EenVandaag,2023-11-02,"Storm Ciarán is gearriveerd en brengt niet alleen wind, gedonder en vertraagde treinen met zich mee, maar ook kans op overstromingen. Hoe kunnen we omgaan met wateroverlast? Hydroloog Niko Wanders: ""Er is een systeemverandering nodig.""

Vandaag woedt storm Ciarán door het land en dat zorgt voor onstuimige situaties en heel veel water. Waar dat water heen kan, is de vraag.

'Slechte timing'

Volgens hydroloog Wanders komt Ciarán op een slecht moment. Vorige maand was namelijk recordnat: niet eerder viel er in oktober zoveel regen in De Bilt als afgelopen maand. De grond is dus al erg nat, waardoor problemen ontstaan met de afvoer. ""De bodem en sloten zitten eigenlijk vol.""

Wanders vergelijkt het met een spons die zich heeft volgezogen. ""En dan kan zo'n spons niet heel veel extra meer opnemen. De regen die nu valt, past er niet meer bij."" Als oktober minder nat was geweest, was er nu dus ook een kleinere kans geweest op overlast. ""Elke regendruppel die valt, trekt dan de droge grond in. Dan heb je er veel minder last van. Er kan dan veel meer in sloten.""

'Delicate balans'

Toch is water wegpompen ook niet een perfecte oplossing. Wanders: ""Het is een hele delicate balans. In de zomer gebruiken we heel veel van onze watervoorraden op, dus we trekken heel veel water uit het grondwater en oppervlakte water.""

In de winter wordt dat natuurlijke systeem weer aangevuld, omdat er meer regen valt dan er verdampt. ""We zijn nu eigenlijk aan het begin van die periode en we willen al dat water zo goed mogelijk vasthouden om de watervoorraden in Nederland weer op te vullen, zodat we de komende zomer weer genoeg water hebben.""

Watermanagers in spagaat

Watermanagers staan daardoor regelmatig in een 'spagaat'. ""Hoe zorg je dat je wel maximaal water vasthoudt, maar tegelijkertijd geen overlast veroorzaakt?"" De heftige droogtes en grote regenbuien van het afgelopen jaar helpen daar ook niet bij, laat Wanders weten.

""Die extremen aan beide kanten, dat maakt het heel lastig. Want zie je zo'n onweersbuil aankomen, dan denk je: ik ga zorgen dat er alvast water verdwijnt uit het gebied. Maar valt die bui dan net ergens anders, omdat hij net een andere afslag neemt. Dan zit je weer met een watertekort.""

Systeemverandering

De verwachting van het KMNI is dat de weersvoorspellingen steeds lastiger worden. Om verbetering te krijgen in de situatie, is een systeemverandering nodig, volgens Wanders. ""Wat we zien op veel plekken in Nederland, is dat waar we van nature water zouden kunnen opslaan, andere gebruikers zitten.""

Daarbij kan je denken aan landbouw, maar bijvoorbeeld ook woningbouw of andere infrastructuur. ""Dat vraagt er eigenlijk om dat we grootschalig gaan nadenken over hoe we het waterlandschap in Nederland inrichten. Op een manier die duurzaam is voor de toekomst en tegelijkertijd met minimale impact voor bijvoorbeeld landbouw of industrie.""

Maatschappelijke discussie

Hierin speelt de woningmarkt ook een lastige rol, bijvoorbeeld met het bouwen van huizen in uiterwaarden. ""Als je huizen gaat bouwen in uiterwaarden, dan kan die rivier daar niet meer overstromen, want dan hebben we lokaal wateroverlast. Maar zouden we die huizen niet bouwen, hebben we natuurlijk problemen in de woningmarkt.""

Deze kwestie heeft dus niet alleen te maken met wateroverlast, maar ook met politieke keuzes. ""Of we dan kiezen voor een meer duurzaam watersysteem, of het oplossen van de woningcrisis. Dat zijn maatschappelijke politieke discussies die heel belangrijk zijn voor hoe we ons landschap vorm gaan geven.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42789970,"Partijen beloven te veel en kiezen te weinig, waarschuwt SCP",NOS.nl,2023-11-05,"Het volgende kabinet moet aan de slag met een flink aantal hardnekkige problemen, maar in hun verkiezingsprogramma's maken politieke partijen niet de keuzes die daarvoor nodig zijn. Het Sociaal en Cultureel Planbureau (SCP) lichtte tien programma's door en concludeert dat de partijen wel aangeven welke problemen ze willen aanpakken, maar niet hoe ze dat precies gaan doen.

""Partijen benoemen bijvoorbeeld dat de personeelstekorten in de zorg en het onderwijs veel aandacht verdienen, maar verbinden daar geen consequenties aan"", zegt SCP-directeur Karen van Oudenhoven in Nieuwsuur. ""Maar burgers zijn niet achterlijk. Alleen maar mooie dingen beloven is niet waar ze op zitten te wachten. Ze willen een kabinet dat de problemen oplost.""

Grote verschillen

Het SCP keek naar de plannen van tien partijen op zes thema's: bestaanszekerheid, kansengelijkheid, asiel en migratie, de zorg, verduurzaming en de krapte op de arbeidsmarkt. Alle partijen erkennen dat dit belangrijke onderwerpen zijn, maar komen volgens het SCP met te weinig maatregelen.

Van Oudenhoven: ""De partijen willen bijvoorbeeld allemaal goede zorg leveren voor iedereen, maar maken geen keuzes wat in de toekomst nog aan zorg geboden kan worden en wat misschien niet meer."" Deze lastige keuzes lijken politici liever te vermijden.

De tien partijen koos het SCP op basis van zetelaantal in de Tweede Kamer en in de Peilingwijzer. Het gaat om BBB, CDA, ChristenUnie, D66, Forum voor Democratie, GroenLinks/PvdA, Partij voor de Dieren, PVV, SP en VVD. Het programma moest vóór 1 oktober beschikbaar zijn. Dat van Nieuw Sociaal Contract kwam te laat.

Alle onderzochte partijen laten steken vallen, schrijft het SCP. Als partijen wél keuzes maken, zijn de gevolgen vaak niet uitgewerkt. Ook denken partijen niet genoeg na over de uitvoerbaarheid van hun plannen.

Er zijn enkele uitzonderingen. Over arbeidskrapte zegt D66 dat we meer moeten investeren in productiviteit. En NSC, niet meegenomen in het SCP-rapport, schrijft onder meer dat de overheid minder plannen moet maken in sectoren waar er personeelstekorten zijn. Van Oudenhoven: ""Dat is vrij uniek. Er zijn weinig partijen die zeggen: zorg dat er minder vraag is naar arbeid.""

'Burgers willen het eerlijke verhaal'

De onderzochte partijen willen te graag alle kiezers te vriend houden, denkt Van Oudenhoven, en maken daarom nauwelijks fundamentele keuzes in hun programma's. ""Ik denk dat de eerste neiging van partijen is om te verleiden en de mooie verhalen te vertellen.""

Ze noemt dat teleurstellend, en onnodig. ""Uit eerder onderzoek van ons blijkt dat burgers echt wel zitten te wachten op het eerlijke verhaal. Ze willen graag weten waar het met Nederland naartoe gaat en willen een visie van een nieuw kabinet.""

Als partijen niet gedetailleerdere en hardere keuzes maken ""krijgt je dat er straks kleine maatregelen worden genomen voor heel grote vraagstukken"", waarschuwt Van Oudenhoven. ""De transformaties die op dit moment nodig zijn komen dan niet van de grond.""

Ook Nieuwsuur kijkt in aanloop naar de verkiezingen naar de plannen van de partijen. In deze video zie je wat ze zeggen over bestaanszekerheid:",2023-01-01,2023-11-01,2023-10-30
42792034,"Lammers: 'Vooraf ging het over show in Las Vegas, maar race was verrassend leuk'",NOS.nl,2023-11-19,"""Het was een hele leuke race in Las Vegas"", oordeelt oud-Formule 1-coureur Jan Lammers. ""Ik denk dat het publiek dat wel verdiend heeft na het debacle met het putdeksel.""",2023-01-01,2023-11-01,2023-11-13
42792054,"Na 'leuke race' zingt Verstappen 'Viva Las Vegas', maar kritiek blijft staan",NOS.nl,2023-11-19,"Of het de beste Formule 1-race van het jaar was? ""Dat weet ik niet, maar ik heb me goed vermaakt"", zei Max Verstappen na de Grand Prix van Las Vegas. ""Het was erg leuk vandaag, ik denk dat iedereen ervan genoten heeft.""

Na een race vol incidenten en wisselende kansen werd Verstappen de winnaar van de eerste Formule 1-race over de beroemde strip in Las Vegas. In zijn ereronde zong hij vrolijk 'Viva Las Vegas' van Elvis Presley over de boordradio.

""Ik moest dat zingen voor teambaas Christian Horner, want hij was jarig dit weekend. Dat was zo beloofd"", vertelde de Red Bull-coureur.

Beluister in deze tweet de zangkunsten van Verstappen bij zijn ereronde in Las Vegas:

max33support

@max33support

""Viva Las Vegas"" on Red Bull Radio 📻 😅

#LasVegasGP #F1 #MaxVerstappen https://t.co/pHS1k2ya18

8:42

19 november 2023

Zo sloot Verstappen het weekend in Las Vegas toch nog met een vrolijke noot af. In aanloop naar de race had hij zich uitermate kritisch getoond. "" Ik voel me hier een clown, het draait voor 99 procent om de show "" en "" als ik een fan was geweest, dan had ik de hele tent afgebroken "", zei hij onder meer.

Tijdstraf terecht

Van zijn kritiek op de randzaken nam Verstappen na zijn zege geen woord terug. Maar dat nam niet weg dat de race zelf hem veel plezier bracht.

Verstappen moest hard werken voor zijn achttiende zege van het seizoen. Na een inhaalactie bij de start op Charles Leclerc kreeg hij een tijdstraf van vijf seconden. En later in de race werd hij aangereden door George Russell, met flink wat schade tot gevolg.

""Over de boordradio was ik wat geïrriteerd over die tijdstraf. Maar nadat ik de beelden had teruggezien, moet ik zeggen dat het terecht was"", zei Verstappen.

Ook voormalig Formule 1-coureur Jan Lammers, Red Bull-teambaas Christian Horner en Ferrari-teambaas Frédéric Vasseur waren erg te spreken over de race in Las Vegas.

Verstappen: ""Daarna gebeurde er van alles, met twee safetycars. Gelukkig was de auto na de botsing met Russell nog goed bestuurbaar. De hele topdrie heeft vandaag aan de leiding gereden, dat zegt wel wat over deze race.""

Lovende woorden

Op de persconferentie na de race spraken ook nummer twee Charles Leclerc en nummer drie Sergio Pérez enthousiast over de spannende GP van Las Vegas. ""Het laatste duel met Pérez was echt heerlijk"", vertelde een stralende Leclerc. ""Ik heb rondenlang geprepareerd om één aanval te kunnen doen, prachtig dat het lukte.""

En Pérez: ""Na een incident bij de start waarbij ik mijn voorvleugel moest vervangen, had ik een leuke comeback. Na de eerste pitstop was ik pijlsnel en kon ik mooie inhaalacties maken.""

En zo werd er met lovende woorden teruggeblikt op een raceweekend dat nog met een farce begon. Door een losgeslagen putdeksel viel de eerste trainingsdag grotendeels in het water.

""Als liefhebber van mijn sport deed die eerste dag me veel pijn"", zei Leclerc daarover. ""Ik ben opgelucht dat we daarna vlekkeloze dagen hebben gehad.""

Contract voor tien jaar

Dat zal ook gelden voor de Formule 1-leiding, die een tienjarig contract met de race in de gokstad sloot. Verstappen en zijn collega's zullen hier dan ook nog vaak terugkeren.

Voor die komende edities zijn er nog genoeg dingen die beter kunnen, stelden de coureurs. ""Ik vind dat we erg laat hebben gereden, de race begon pas om 22.00 uur lokale tijd"", zei Leclerc. ""Volgend jaar liever iets vroeger, dan zijn de temperaturen ook beter.""

""Ik weet niet of alle inwoners van deze stad blij zijn met de race en de overlast die het met zich meebrengt. Maar volgend jaar zal dat beter zijn. Er zijn nu een aantal permanente gebouwen geplaatst voor de Formule 1 en de organisatie weet nu ook waar de knelpunten zitten.""

Vrees voor jetlag

En het voornaamste punt van kritiek dat de coureurs hebben: de planning van het Formule 1-seizoen. Volgende week racen ze in Abu Dhabi, aan de andere kant van de wereld. 

""Ik vertrek morgen al. Oh nee, vandaag. Ik ben het helemaal kwijt"", sprak Leclerc verward. ""Als ik straks in Abu Dhabi ben, dan heeft mijn lichaam door de jetlag geen idee meer of het dag of nacht is.""

Pérez wist de oplossing wel: ""Laten we hier voortaan gewoon de laatste race van het seizoen houden"", zei de Mexicaan. ""Las Vegas is maar twee uur van mijn huis in Guadalajara, dat is lekker dichtbij.""

Ook Verstappen vertelde al de ""heftige overgang"" naar Abu Dhabi te vrezen. ""Een andere datum voor deze race zou beter zijn. Maar volgend jaar wordt het nog zwaarder, dan zijn er met Las Vegas, Abu Dhabi en Qatar drie races achter elkaar met een tijdsverschil van 12 uur.""",2023-01-01,2023-11-01,2023-11-13
42792057,Yesilgöz vindt antwoord Omtzigt op premiersvraag vaag ,NOS.nl,2023-11-19,"Ook vandaag houden we je op de hoogte van alle ontwikkelingen in aanloop naar de Tweede Kamerverkiezingen, aanstaande woensdag. De lijsttrekkers proberen nog volop kiezers te winnen.

De belangrijkste punten uit dit blog:

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

17:31

Xander van der Wulp: 'Omtzigt ietsje duidelijker in nerveuze slotfase campagne'

Politiek verslaggever Xander van der Wulp zegt dat Omtzigt nu ""ietsje duidelijker"" is over de vraag of hij wel of niet premier wil worden. ""Maar hij stelt wel allerlei voorwaarden. Want wat doet hij straks bijvoorbeeld als de kandidaat-ministers van andere partijen hem niet bevallen? Toch voelt hij drie dagen voor de verkiezingen behoefte er iets meer over te zeggen. Dat is tekenend voor de nerveuze slotfase van deze campagne, waarin vier partijen de grootste kunnen worden.""

17:21

Yesilgöz (VVD) vindt antwoord Omtzigt op premiersvraag vaag 

VVD-leider Yesilgöz vindt dat Omtzigt nog steeds geen duidelijk antwoord geeft op de vraag of hij premier wil worden. ""Als je geen premier wil worden, prima, maar zeg dat dan gewoon"", zegt ze tegen de man die vandaag voor het eerst zei dat hij eventueel het hoogste ambt wil bekleden, mits er een kabinet van vakministers komt met afstand tot de Tweede Kamer. Hij herhaalde ook dat hij een ""stellige voorkeur"" heeft om zijn partij vanuit de Tweede Kamer te leiden.

PVV-lijsttrekker Wilders reageert op zijn beurt op Yesilgöz met de woorden: ""Samenwerken is beter dan ruzie maken. We zullen moeten samenwerken om Nederland vooruit te helpen."" Hij vindt dat het er woensdag, bij de verkiezingen, niet om gaat ""wie welk baantje krijgt"".

Dilan Yesilgöz - Zegerius

@DilanYesilgoz

Leiderschap is keuzes maken, besluiten nemen. Niet eindeloos twijfelen of met vage toverformules komen. Dit land aanvoeren is eervol, niet iets wat je tegen wil en dank doet. Als je geen premier wil worden, prima, maar zeg dat dan gewoon.

16:32

19 november 2023

17:00

Omtzigt vindt kabinet met vakministers 'ideale opstelling'

NSC-lijsttrekker Omtzigt zei vanmorgen in Buitenhof voor het eerst dat hij eventueel premier wil worden, mits er een kabinet van vakministers komt met afstand van de Tweede Kamer. Tegenover de NOS licht hij toe dat hij zo'n kabinet ""de ideale opstelling"" is omdat die vakministers, met veel kennis over een bepaald onderwerp, min of meer ""zelf mogen besturen"" en de Tweede Kamer dan weer ""onafhankelijk kan controleren"".

Nu is het volgens hem mede door ""volledig dichtgetimmerde regeerakkoorden"" zo dat ""wat er ook gebeurde, hoe raar het ook was, de regeringspartijen het kabinet bleven steunen"". Volgens hem gebeurde dat bij de gaswinning in Groningen en ""bij bijna alle schandalen.""

Daarnaast zei Omtzigt dat het ""raar"" is dat iemand die in de kinderopvang wil werken een mbo-opleiding van drie jaar moet volgen, maar dat er bij ministers ""niet altijd gekeken wordt"" naar vakinhoudelijke kennis. ""Ik vind het logisch dat je zegt: misschien moeten we daar maar weer eens naar terug.""

Bekijk hieronder het hele fragment:

14:14

XR roept met duik in Hofvijver op om 'klimaatbewust' te stemmen 

In aanloop naar de verkiezingen woensdag zijn activisten van Extinction Rebellion (XR) rond het middaguur in de Hofvijver in Den Haag gedoken. Daarmee roept de actiegroep Nederlanders op om op 22 november klimaatbewust te stemmen. Ook willen ze met de actie de klimaatcrisis nog eens onder de aandacht te brengen.

Volgens XR zijn de verkiezingen ""een cruciaal moment om nieuwe volksvertegenwoordigers te kiezen die wél vastberaden zijn om rechtvaardig en daadkrachtig klimaatbeleid te voeren"". ""We roepen kiezers op om niet te kiezen voor partijen die louter groene beloften maken, maar voor partijen die ook echt durven te breken met het destructieve kapitalistische en racistische systeem dat onze planeet en samenleving uitput en uitbuit"".

12:55

Omtzigt wil premier worden van kabinet met vakministers

Als NSC de grootste partij wordt bij de verkiezingen en er komt een kabinet met vakministers dan ""zou het eventueel kunnen"" dat lijsttrekker Pieter Omtzigt daar leiding aan gaat geven. Hij wil met andere woorden premier worden, zo zei Omtzigt in tv-programma Buitenhof.

Omtzigt zei nogmaals dat hij een voorkeur heeft om vanuit de Tweede Kamer, als fractievoorzitter, leiding te geven aan zijn partij. Maar als er een kabinet met vakministers komt ""sta ik ervoor open"" om minister-president te worden.

Volgens Omtzigt heeft Nederland behoefte aan een kabinet met experts op een bepaald gebied ""die stevig in hun schoenen staan"" en die niet per se uit de politiek komen. Voorbeelden van vakministers in het huidige (demissionaire) kabinet zijn: minister Kuipers (Volksgezondheid), die in coronatijd voorzitter was van de raad van bestuur van het Erasmus Medisch Centrum, en minister Dijkgraaf (Onderwijs en Wetenschap), die onderzoeker en columnist was.

Tot nu toe wilde Omtzigt geen antwoord geven op de 'premiersvraag'.

Buitenhof

@Buitenhoftv

Als er een kabinet komt met vakministers, is @PieterOmtzigt bereid daar leiding aan te geven. 
'Ik heb een stellige voorkeur heb om fractievoorzitter te zijn, maar een regering met vakministers op afstand van de Kamer, daar zou ik ook kunnen zitten', zegt hij in #buitenhof https://t.co/gOtAy5yQGw

12:55

19 november 2023

12:33

Timmermans: kabinet met 'extreemrechts' houdt niet lang stand 

Ook GroenLinks-PvdA-lijsttrekker Frans Timmermans reageert op de peiling van Maurice de Hond. In tv-programma Buitenhof wijst hij erop dat er maar een klein verschil is tussen de vier partijen die in die peiling aan kop gaan en dat er nog van alles kan gebeuren. VVD en PVV staan bij De Hond op 26 zetels, GroenLinks-PvdA en NSC op 23.

Zijn partij zal na de verkiezingen in elk geval niet met de PVV gaan praten over coalitievorming, zegt hij. ""Er is een morele ondergrens waar ik niet onderdoor wil. Een partij die tegen een miljoen Nederlanders zegt: 'Jullie mogen je religie niet uitoefenen, ik ga bepalen hoe je eruit moet zien in de openbare ruimte'. Dat soort uitlatingen verdeelt het land en dit land heeft enorm behoefte aan saamhorigheid.""

Hij denkt dat een eventueel kabinet met de PVV niet vier jaar zal standhouden. Dat zag Timmermans in andere Europese landen waar ""extreemrechtse partijen"" het voor het zeggen kregen. Dat hield nooit lang stand, ""want met extreemrechts zijn er nooit oplossingen en uiteindelijk hebben de buitenlanders het altijd gedaan"", zo zei hij.

10:01

Yesilgöz over Wilders: zijn oplossingen maken land kapot 

Bij WNL op Zondag is VVD-lijsttrekker Dilan Yesilgöz te gast. Op de vraag of er nu wel of niet een kabinet met de PVV kan komen, antwoordt ze: ""De verschillen zijn levensgroot. Ik zie niet hoe dat kan op dit moment.""

Ze zegt dat Wilders kennelijk ""een constructief weekje"" had, omdat hij zei dat hij er ""belangrijkere prioriteiten"" zijn dan de-islamisering. ""Ik weet niet hoe geloofwaardig dat is"", zei Yesilgöz. Ze vreest dat Wilders' standpunten ""over Rusland, de islam, een Nexit"" zomaar weer uit de prullenbak kunnen worden gehaald. ""Dat zijn dingen die het land kapot zouden maken.""

Overigens heeft Yesilgöz een soortgelijke mening over de plannen van Timmermans. ""Hij belast het land kapot met 25 miljard, al die ondernemers gaan koppie onder. Maar ik weiger de kiezers, of ze nou van Timmermans of Wilders of wie dan ook zijn, uit te sluiten.""

09:35

De Peilers spreken met kiezers in Groningen over wonen

08:57

De Campagne Stemming: is er echt sprake van een gamechanger? 

De spanningen lopen op in de laatste dagen voor de Tweede Kamerverkiezingen, constateren Xander van der Wulp (NOS) en Joost Vullings (EenVandaag) in hun dagelijkse podcast De Campagne Stemming . Zij hebben het over de ""gamechanger"" die PVV-lijsttrekker Geert Wilders gisteren claimde na een peiling van Maurice de Hond.

Ze benadrukken dat Wilders dit zei op basis van één peiling en ""dan spreken wij eigenlijk nog niet van een tendens"", zegt Van der Wulp. ""Maar drie dagen voor de verkiezingen kan zo'n peiling een enorme dynamiek krijgen. Iedereen praat daarover. En anderen moeten daar dan weer op reageren et cetera. Het zorgt ook meteen voor een fellere toon in het debat.""

Vullings wijst erop dat de PVV in de peilingen van Maurice de Hond al een paar weken iets meer zetels heeft dan bij andere peilers. ""Maar je voelt wel dat dit de trend is."" Jetten (D66) en Timmermans (GroenLinks) richten hun pijlen nu meteen op Yesilgöz (VVD), die de deur voor regeren met de PVV op een kier zette; ze zei ""geen kiezers"" uit te sluiten, dus ook niet die van de PVV. 

08:41

Debat van NOS Jeugdjournaal vanavond

Een debat in begrijpelijke taal en met onverwachte wendingen, dat krijg je als je zes lijsttrekkers in een studio zet met een groep kinderen. Onder leiding van Joris Marseille en Evita Mac-nack stellen de kinderen vanavond in het debat van NOS Jeugdjournaal lastige vragen aan Yesilgöz (VVD), Timmermans (GroenLinks-PvdA), Wilders (PVV), Jetten (D66), Van der Plas (BBB) en Bontenbal (CDA).

Het debat wordt om 19.00 uur uitgezonden op NPO3. Bekijk alvast de backstage-video .

08:29

De dag van gisteren: 'Game changer', schrik bij links en botsingen in Debat van het Zuiden

PVV-leider Wilders ziet een game changer, een opvallende wijzing in de virtuele verdeling van Tweede Kamerzetels. Volgens een nieuwe peiling van Maurice de Hond kan de PVV 26 zetels halen, evenveel als de VVD. Dat is vijf meer dan De Hond een week eerder peilde. NSC van Omtzigt gaat in deze peiling vijf zetels terug ten opzichte van de vorige. Andere partijen, vooral in de links-progressieve hoek, reageren geschrokken en zien het als een bevestiging dat er woensdag veel op het spel staat.

Negen partijen hebben het zogenoemde Regenboog-stembusakkoord ondertekend. Dat zijn afspraken over maatregelen om discriminatie en geweld tegen lhbti-personen en andere minderheden aan te pakken. VVD, GroenLinks-PvdA, D66, CDA, Partij voor de Dieren, SP, Volt, Bij1 en 50Plus hebben hun handtekeningen onder de afspraken gezet. NSC en BBB deden dat niet.

Zeven lijsttrekkers waren bij het Debat van het Zuiden: Dilan Yesilgöz (VVD), Geert Wilders (PVV), Henri Bontenbal (CDA), Rob Jetten (D66), Caroline van der Plas (BBB), Lilian Marijnissen (SP) en Esther Ouwehand (Partij voor de Dieren). Frans Timmermans (GL-PvdA) en Pieter Omtzigt (NSC) waren er niet. Het debat ging onder meer over de versterking van de regio, migratie, Noord-Brabantse boeren en bestaanszekerheid.

gisteren, 08:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42792059,Wekdienst 19/11: Laatste weekenddag voor verkiezingen • Argentinië kiest president,NOS.nl,2023-11-19,"Goedemorgen! Vandaag is het de laatste zondag voor de Tweede Kamerverkiezingen. Veel politici zijn daarom op campagne, bij evenementen of op pad. En verder kiest Argentinië een nieuwe president. 

Eerst het weer: de zondag start overwegend droog, met af en toe zon. Vanaf het middaguur trekt vanuit het westen een regengebied over het land, waar zo'n beetje het hele land in de namiddag en avond met te maken krijgt. De temperatuur ligt rond 13 graden en het waait stevig.

Ga je de weg op? Hier vind je het overzicht van de wegwerkzaamheden en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Israël en Hamas zijn volgens The Washington Post dicht bij een akkoord over een gevechtspauze en de vrijlating van tientallen gegijzelden. Dat meldt de krant op basis van anonieme bronnen die betrokken zouden zijn bij de deal.

De krant schrijft dat bij een akkoord een grote groep gegijzelde vrouwen en kinderen wordt vrijgelaten door Hamas, in ruil voor een staakt-het-vuren van vijf dagen. Er is dan ook ruimte voor humanitaire hulp in de Gazastrook.

De Verenigde Staten zouden betrokken zijn bij de gesprekken. Een woordvoerder van het Witte Huis ontkent dat er een deal is, maar zegt dat er wel hard wordt gewerkt om tot een akkoord te komen.

Ander nieuws uit de nacht

En dan nog even dit:

In de serie De Peilers trekken we in aanloop naar de Tweede Kamerverkiezingen met ons mobiele stemhokje door heel Nederland. In deze aflevering strijken we neer in het Forum in Groningen om het te hebben over het verkiezingsthema wonen.",2023-01-01,2023-11-01,2023-11-13
42792080,Ouwehand: 'Last gehad van strategisch stemmen',NOS.nl,2023-11-22,"Esther Ouwehand van de Partij voor de Dieren moest na het verschijnen van de exitpolls ""even bijkomen"". ""Ik vind het heel erg schokkend dat een partij die één miljoen Nederlanders uitsluit de grootste is geworden.",2023-01-01,2023-11-01,2023-11-20
42790033,Zelfs ultraorthodoxe joden melden zich aan bij het leger,NOS.nl,2023-11-05,"Toen Menachem Fridman op 7 oktober hoorde van de terreuraanvallen van Hamas op Israëlische burgers, besloot hij nog dezelfde dag dat hij zich als reservist wilde aansluiten bij het leger. Dat is bijzonder, want Fridman is een strenggelovige joodse man uit een gemeenschap die normaal gesproken ver wegblijft bij de Israëlische strijdkrachten. Ze zijn uitgezonderd van de dienstplicht. Maar deze oorlog heeft alles veranderd, zegt hij. ""Ik heb me geen moment bedacht.""

Fridman is niet de enige. Sinds het begin van de oorlog hebben zich ruim 2000 ultraorthodoxe joden gemeld bij de IDF (Israëlische strijdkrachten). Vanwege de grote animo, bedacht het leger een speciale basistraining voor deze groep nieuwe reservisten. De eerste lichting heeft afgelopen week de training afgerond en kan nu worden ingezet voor ondersteunende functies binnen het leger.

In zijn gloednieuwe legeruniform pakt Fridman (26) zijn plunjezak uit de achterbak van de auto. Hij gaat even terug naar zijn gezin, na twee weken intensieve militaire training. Fridman zat bij de eerste lichting ultraorthodoxe reservisten. ""We leerden om te gaan met wapens, we leerden de waarden van de IDF. Nu zijn we klaar om te dienen"", zegt hij trots.

Fridman woont in de ultraorthodoxe plaats Bnei Brak bij Tel Aviv en leeft volgens strenge geloofsregels. Hij besteedt veel tijd aan het bestuderen van de Torah en hij bidt drie keer per dag. Terwijl in Israël bijna alle mannen en vrouwen op hun 18e in militaire dienst gaan, was Menachem vrijgesteld van dienstplicht omdat hij deel uitmaakt van de zogenoemde Haredi-gemeenschap.

""Ik ben opgegroeid in een ultraorthodoxe familie, en bij het leger gaan was niet acceptabel. Het was geen optie voor ons. Maar nu heb ik de kans om iets bij te dragen aan de bescherming van mijn land, en dat voelt goed.""

Geen televisie

De ultraorthodoxe joden of de Haredim, maken zo'n 15 procent van de bevolking uit. Het is een in zichzelf gekeerde groep die volledig buiten de rest van de Israëlische samenleving staat. Ze hebben geen televisie of internet. Vrouwen dragen lange rokken en een hoofddoek of pruik. Ze hebben een ondergeschikte rol in het gezin, met vaak veel kinderen. Jonge mannen moeten al hun tijd aan het geloof besteden en het bestuderen van de Torah.

Eerder dit jaar ontstond protest in Israël toen de regering van Netanyahu bekend maakte extra geld uit te trekken voor deze ultraorthodoxe joden. Seculiere Israëliërs stelden de flinke subsidies voor ultraorthodoxe scholen (yeshiva's) ter discussie. Ze vinden dat de orthodoxe gemeenschap niets bijdraagt en de samenleving alleen maar tot last is. Tijdens de massale protesten tegen de regering van Netanyahu, de afgelopen maanden, werd ook tegen deze subsidies geprotesteerd.

Schokkend

Dat ruim 2000 ultraorthodoxe joden nu toch in het leger willen, laat zien dat er iets aan het veranderen is, zegt Nechuumi Yafe. Ze doet onderzoek naar de Haredi-gemeenschap, waar ze zelf deel van uit maakt. ""In onze peilingen in de gemeenschap zien we voor het eerst een flinke stijging in de bereidheid om bij te dragen aan het land, aan de veiligheid in het land, en aan deze oorlog. Ze willen deel zijn van deze strijd. En dit is iets wat we nooit eerder hebben gezien"".

De verklaring hiervoor is eenvoudig, zegt ze. ""De aanvallen van Hamas waren zo heftig en schokkend. Het is mensen duidelijk dat dit een strijd is voor ons leven als joden. Er zijn mensen op gruwelijke wijze vermoord omdat ze joods zijn. En dat is binnengekomen bij deze gemeenschap.""

Dat 2000 ultraorthodoxe joden nu als reservist het leger in willen, betekent niet dat er in de hele Haredi-gemeenschap zo over wordt gedacht, zegt ze. ""De echt strengst conservatieve gelovigen blijven er tegen, maar we zien substantieel aantal dat nu zegt: nee, we moeten veranderen. We moeten meedoen"".

Zo denkt Menachem Fridman er ook over. Hij voelt zich goed in zijn nieuwe legeruniform. In zijn gemeenschap werkt hij bij een eerste hulpdienst. Hij hoopt zijn medische ervaring ook in het leger te kunnen gebruiken. Maar eerst zal hij worden geplaatst in het team dat de 'identificatie van gevallen soldaten' moet uitvoeren. ""Ik zal bij de noordelijke of bij de zuidelijke grens worden geplaatst, afhankelijk van waar ze me nodig hebben.""",2023-01-01,2023-11-01,2023-10-30
42792087,Timmermans: 'Nu is het moment om de democratie te verdedigen',NOS.nl,2023-11-22,"""Het is nu tijd om de democratie en rechtstaat te verdedigen"", reageert GroenLinks-PvdA-lijsttrekker Frans Timmermans op de exitpoll. Hij geeft aan teleurgesteld te zijn in het resultaat van zijn partij, maar hij riep zijn achterban op elkaar te steunen.",2023-01-01,2023-11-01,2023-11-20
42792090,"""Als er één ding is dat ik niet ga doen, dan is dat de moed opgeven""",NOS.nl,2023-11-22,"Een teleurgestelde, maar strijdbare Henri Bontenbal (CDA) speekt zijn partijgenoten toe. ""Ik ben en blijf overtuigd van ons nieuwe verhaal: het verhaal van een fatsoenlijk land waar we omzien naar elkaar. Hier gaan we de komende jaren mee door.""",2023-01-01,2023-11-01,2023-11-20
42792093,PVV stijgt in voorlopige prognose naar 37 zetels,NOS.nl,2023-11-22,"In dit liveblog houden we je op de hoogte van alle uitslagen en al het andere nieuws rond de verkiezingen.

Er zijn bij deze verkiezingen veel nieuwe gezichten. In onze verkiezingstool stellen we de lijsttrekkers en partijen voor.

04:05

Einde liveblog

We stoppen met dit liveblog over de uitslagenavond en -nacht. Maar niet getreurd, in een nieuw liveblog gaan we vandaag verder.

03:05

Alleen winst voor VVD in Laren, CDA verliest overal

De VVD heeft vooralsnog alleen in de gemeente Laren meer stemmen gekregen dan bij de vorige Tweede Kamerverkiezingen. In de Gooise gemeente wint de partij 1,6 procentpunt en komt uit op 41 procent, blijkt uit gegevens van de Verkiezingsdienst van het ANP. In Tubbergen verliest de VVD het meest: 14,5 procent. De partij komt daar uit op 10,5 procent.

In Tubbergen is het verlies voor het CDA ook enorm. De Twentse plaats was voorheen een CDA-bolwerk, maar is nu bijna 30 procent van de stemmen kwijt. Het CDA komt er uit op 3,6 procent. NSC kreeg daar 32,6 procent, de PVV 26,5 procent en de BBB 17,4 procent.

Volgens het ANP heeft het CDA voorlopig in elke gemeente verloren.

02:50

Nieuwe prognose ANP: PVV naar 37, GL/PvdA 25, VVD 24

In een nieuwe prognose van persbureau ANP stijgt de PVV naar 37 zetels en zakt D66 naar 9 zetels. Ook de BBB stijgt ten opzichte van de vorige prognose, en komt nu uit op 7 zetels. 93,9 procent van de stemmen is geteld.

Forum voor Democratie en ChristenUnie dalen een zetel en komen allebei op 3 zetels. Verder zijn er geen wijzigingen. GroenLinks-PvdA blijft tweede met 25 zetels, de VVD staat op 24 zetels en NSC op 20 zetels. Het CDA en de SP staan op 5, de SGP en Denk staan op 3, Volt op 2 en JA21 op 1.

02:32

Voorzitter islamitische belangenorganisatie: ' Bestaanszekerheid is niet meer zeker'

Muhsin Köktaş, voorzitter van de Contactorgaan Moslims en Overheid, reageert geschokt op de verkiezingsoverwinning van de PVV. In de plannen van partij staat dat er geen plek is voor de islam in Nederland en dat baart hem grote zorgen.

02:29

Geen winst voor Van der Plas in haar thuisstad Deventer

BBB-leider Caroline van der Plas is niet de grootste geworden in haar thuisstad Deventer. De BBB moet met 9,7 procent genoegen nemen met de vijfde plaats. De winst gaat in deze stad naar GroenLinks-PvdA.

De linkse combinatie geleid door Frans Timmermans kreeg 21,2 procent van de stemmen. De PVV zit haar op de hielen. De partij van Geert Wilders blijft steken op 18 procent.

De VVD, die bij de verkiezingen van 2021 nog bovenaan eindigde in deze stad in Overijssel, staat op de derde plaats. Nieuw Sociaal Contract van Pieter Omtzigt kreeg meer dan 11 procent van de stemmen en werd vierde.

02:15

GL-PvdA grootste in Arnhem, Haarlem en Zwolle, PVV in Lelystad

In de provinciehoofdsteden Arnhem, Haarlem en Zwolle is GroenLinks-PvdA de grootste partij geworden. In Haarlem steeg de linkse combinatie van 16,2 naar 27,6 procent van de stemmen. De PVV werd hier tweede (van 7,1 naar 15,1 procent) en de VVD derde (van 17,6 naar 14,1). D66 was twee jaar geleden de grootste met 22,9 procent, maar is nu vierde met 10,6 procent.

Ook in Arnhem kreeg de partij van Frans Timmermans de meeste stemmen. 24,9 procent van de kiezers ging voor die partij. Dat was bij de verkiezingen in 2021 nog 15,7. De PVV ging van 9,4 naar 19,1 procent en werd tweede. De VVD eindigde in de Gelderse hoofdstad op de derde plek, en kreeg 11,9 procent van de stemmen. D66, twee jaar geleden nog de grootste partij, ging van 19,4 naar 8,2 procent. 

En ook in de Overijsselse hoofdstad Zwolle winst voor GroenLinks-PvdA: 22 procent van de kiezers stemde daar op de linkse partij, een stijging van 7,8 procentpunt. De PVV werd in Zwolle tweede en won fors. De partij van Geert Wilders ging van 6,7 naar 16,1 procent. NSC werd derde en kreeg 13,7 procent. 

In Lelystad won de PVV fors. De partij kreeg 29,8 procent van de stemmen, ten opzichte van 14,4 procent in 2021. De VVD werd tweede (15,2 procent, was 21,3 procent) en GroenLinks/PvdA derde. Die partij boekte een kleine winst en ging van 10,3 naar 12,7 procent.

02:05

GroenLinks-PvdA de grootste in Eindhoven en Nijmegen

In Eindhoven heeft GroenLinks-PvdA nipt de meeste stemmen gekregen. De partij kreeg 21,1 procent van de stemmen. Dat was in 2021 12,8 procent. De PVV volgt op geringe afstand en behaalde 20,5 procent van de stemmen. Dat was in 2021 nog 9,6 procent. In de lichtstad werd de VVD derde (14,3 procent) en NSC werd vierde (11,6 procent). D66 verliest fors en gaat van 19,0 naar 8,6 procent.

Ook in Nijmegen winst voor GroenLinks-PvdA. Daar kreeg de combinatiepartij 34,9 procent van de stemmen, 14,9 procentpunt meer dan in 2021. De PVV werd tweede en ging van 7,7 naar 14,2 procent. D66 werd derde, maar verliest wel fors. De partij van Rob Jetten daalt van 23,3 naar 10,6 procent. De VVD werd vierde (9,9 procent).

01:56

PVV veruit de grootste partij in Venlo

In Venlo, waar Geert Wilders vandaan komt, is de PVV veruit de grootste partij geworden. De partij steeg van 18,3 naar 36,3 procent. De VVD werd tweede en ging van 21,5 naar 13,9 procent. NSC werd derde (13,1 procent) en GroenLinks-PvdA kwam uit op een vierde plek (12,3 procent, was 10,4 procent). D66 verloor 8,2 procentpunt, en kwam uit op 4,9 procent.

01:54

Omtzigt wint in thuisbasis Enschede

In Enschede, de woonplaats van Pieter Omtzigt, is NSC de grootste partij geworden. NSC kreeg 27,7 procent van de stemmen. De PVV werd met 22,8 procent tweede (was 13,5 procent), en GroenLinks-PvdA werd derde. Die partij steeg van 12,0 naar 14,9 procent. De VVD was in 2021 nog de grootste met 16,7 procent, maar komt nu uit op 8,9 procent.

Het CDA verliest fors in Enschede, en daalt 9,9 procentpunt. Het CDA kreeg in Enschede 1,4 procent van de stemmen.

01:22

PVV grootste partij in Den Bosch en Maastricht

In de provinciehoofdsteden Den Bosch en Maastricht is de PVV de grootste partij geworden. De partij van Geert Wilders kreeg in Den Bosch 23,6 procent van de stemmen, en steeg daarmee 12,2 procentpunt ten opzichte van 2021. GroenLinks-PvdA werd tweede en ging van 11,1 naar 18,4 procent. De VVD was in 2021 nog de grootste, nu zijn de liberalen derde. De partij daalde van 23,9 naar 17,6 procent. Ook in Den Bosch verliest D66 terrein. De partij ging van 18,9 naar 8,8 procent.

In Maastricht, de stad van Frans Timmermans, werd de PVV met 26,4 procent van de stemmen ook de grootste. Dat was in 2021 nog 15,5 procent. GroenLinks-PvdA kwam uit op 22 procent (was 16 procent), de VVD werd in de Limburgse provinciehoofstad derde met 13,5 procent van de stemmen. Dat was 17,7 procent. D66 verloor 9,8 procentpunt en komt uit op 7,2 procent.

01:19

19 zetels erbij voor de PVV, waar komen die stemmers vandaan?

Met een voorspelde 36 zetels wordt de PVV van Geert Wilders veruit de grootste partij in de Tweede Kamer. Als die voorspelling klopt, wint de PVV er 19 zetels bij. Waar komen die nieuwe stemmers vandaan?

Een deel van hen is 'honkvast', laat voorlopig onderzoek van Ipsos zien. Van de PVV-kiezers stemde 40 procent in 2021 ook al op die partij. Daarnaast stapte een kleine 15 procent over van de VVD. 12 procent van de huidige PVV-stemmers geeft aan bij de vorige verkiezingen niet gestemd te hebben.

Lees verder:

01:08

Eerste voorlopige prognose ANP: PVV 36, GL/PvdA 25, VVD 24

De PVV haalt in de eerste voorlopige prognose van het ANP 36 zetels. Dat is een zetel meer dan in de exitpoll van Ipsos, in opdracht van de NOS en RTL. De prognose is op basis van 32,4 procent van de stemmen. GroenLinks-PvdA komt uit op 25 zetels, de VVD op 24 en NSC op 20 zetels.

Daarna volgt D66 met 10 zetels. Het CDA, de SP en BBB komen uit op vijf zetels. In de exitpoll stond BBB op zeven zetels.

FvD en de Partij voor de Dieren halen volgens deze voorlopige prognose vier zetels. De ChristenUnie, SGP en Denk behalen er drie. Volt komt uit op twee, en JA21 op één.

50Plus stond in de exitpoll nog op één zetel, maar raakte deze in deze voorlopige prognose kwijt. Ook BVNL en BIJ1 behalen geen zetels.

00:53

PVV bijna verdubbeld in Den Haag, ook daar grootste partij

De PVV is met 21,5 procent van de stemmen ook in Den Haag de grootste partij geworden. De partij kreeg 11,1 procent bij de vorige verkiezingen in 2021. GL/PvdA volgt met 19,1 procent. De VVD was twee jaar geleden nog de grootste partij met 19,9 procent, maar zakt nu naar 15,1 procent. Het gaat om een voorlopige uitslag, na 81 procent van de getelde stemmen.

00:50

GroenLinks-PvdA grootste in Amsterdam en Utrecht

In Amsterdam is bij 85 procent van de stemmen geteld GroenLinks-PvdA de grootste. De partij staat op 33,6 procent van de stemmen. Daarna volgen de VVD (11,9 procent, -1,1 procent), D66 (9,9, -12,8 procent) en de PVV (9,5, +4,4 procent). D66 was twee jaar geleden nog de grootste in Amsterdam, met 22,7 procent. De opkomst staat op 69,9 procent, zo meldt de gemeente.

Ook in Utrecht wint GroenLinks-PvdA, meldt de gemeente na het tellen van 74 procent van de stemmen. De partij krijgt 34,6 procent van de stemmen, dat was in 2021 nog 18,6 procent. D66 verliest fors volgens de voorlopige uitslag, en gaat van 25,9 naar 11,5 procent. De VVD wordt in Utrecht de tweede partij, met 11,6 procent (was 14,7 procent) en de PVV (9,9 procent, was 5,0 procent).

00:45

PVV grootste partij in Rotterdam

De PVV is in Rotterdam de grootste partij geworden. De partij van Wilders kreeg 22 procent van de stemmen. Dat is 11,9 procentpunt meer dan de vorige keer. GroenLinks-PvdA werd tweede met 19,8 procent. De VVD werd derde (11,2 procent) en Denk vierde (10,4).

Ook in Rotterdam fors verlies voor D66. Twee jaar geleden was de partij nog de grootste met 16,7 procent, nu daalt de partij naar 6,8 procent.

00:44

GL/PvdA wint in Groningen, PVV in Assen

Vanuit twee noordelijke provinciehoofdsteden lopen nu de uitslagen binnen.

In de stad Groningen heeft GroenLinks-PvdA de meeste stemmen gekregen. De partij kreeg er 30,4 procent van de stemmen. Bij de vorige Kamerverkiezingen was dat nog 18,8 procent. De PVV werd met 13,2 procent de tweede partij. Fors verlies was er in Groningen voor D66. Die partij ging van 23 naar 9 procent. De opkomst was 80,3 procent.

In de Drentse hoofdstad Assen is de PVV de grootste geworden. De partij groeide van 8,8 naar 20,9 procent. GroenLinks-PvdA werd tweede, met 17,8 procent. Derde werd NSC (16,3 procent). Ook hier fors verlies voor D66: van 15,6 naar 5,6 procent.

00:16

Feest, schrik en boosheid na grote overwinning PVV

Feest bij de PVV, schrik bij GroenLinks-PvdA en boosheid bij D66. Op de exitpoll van Ipsos wordt wisselend gereageerd bij politieke partijen. 

Lees alle reacties van de lijsttrekkers: 

00:04

GroenLinks-PvdA wint in Middelburg

De eerste provinciehoofdstad heeft een uitslag gemeld aan de ANP-verkiezingsdienst. Het is Middelburg. Daar is GroenLinks-PvdA de grootste partij geworden, met 18,2 procent.

De voorsprong op de nummer twee, de PVV, is klein. De partij van Geert Wilders kreeg in de Zeeuwse hoofdstad 17,8 procent van de stemmen. Daarna volgen de VVD, NSC en SGP.

Bij de vorige verkiezingen was de VVD nog de grootste partij in Middelburg. De opkomst was 78,3 procent.

gisteren, 23:49

50PLUS blij met voorspelde zetel

50PLUS-lijsttrekker Gerard van Hooft is blij met de Tweede Kamerzetel die zijn partij volgens de exitpoll heeft behaald. ""Dat verdienen de ouderen."" Hij is naar eigen zeggen bereid met iedereen samen te werken en ""iedere mogelijke coalitie"" aan een meerderheid te helpen.

Eva Wiessing

@evawiessing

#VOLT was vanavond in shock over de uitslag. Daarna nog naar Den Bosch gereden naar #50plus. Dolle boel hier want 1 zetel! Ze gaan hier doorfeesten tot in de kleine uurtjes, tot die ene zetel zeker is. #NederlandKiest https://t.co/inxaukPNNf

0:21

23 november 2023

gisteren, 23:48

Dankbaarheid overheerst bij SGP-leider Stoffer

SGP-lijsttrekker Chris Stoffer zegt dankbaar te zijn. De partij komt uit op drie zetels en blijft daarmee stabiel. ""Je ziet zoveel veranderen en het lijkt erop dat wij stabiel blijven. Ik denk dat we onze trouwe achterban echt dankbaar mogen zijn dat ze weer hun stem aan ons hebben gegeven.""

Stoffer hoopte ook wel op een vierde zetel. ""Die hoop hebben we nog steeds, het kan nog steeds omhoog. We gaan het vannacht of morgen zien. We zijn dankbaar voor hetgeen we hadden.""

De SGP-leider vindt het ""veel te vroeg"" om antwoord te geven op de vraag of de partij een rol krijgt in een kabinet. ""Als het nodig is en als het land bestuurd zou moeten worden, dan zijn wij nooit weggelopen voor verantwoordelijkheid. Maar deze vraag is nu aan de partijen die grote aantallen kiezers hebben gekregen.""

gisteren, 23:44

Aanhangers Denk geschokt: 'Islamitisch Nederland zal door moeilijke tijd gaan'

gisteren, 23:35

Olf (Bij1): 'Goede hoop dat we het nog redden'

Edson Olf (Bij1) heeft ""goede hoop"" dat zijn partij nog een zetel gaat krijgen. ""De grote steden moeten nog geteld."" Bij1 staat volgens de exitpoll op 0 zetels, en de partij zit nu met 1 zetel in de Tweede Kamer. ""We moeten afwachten. Bij1 is altijd optimistisch en hoopvol en dat zijn we nu ook.""

gisteren, 23:33

Ouwehand (PvdD): last gehad van strategisch stemmen 

Esther Ouwehand van de Partij voor de Dieren moest na het verschijnen van de exitpolls ""even bijkomen"". ""Ik vind het heel erg schokkend dat een partij die één miljoen Nederlanders uitsluit de grootste is geworden. En ons eigen resultaat was ook niet zo mooi.""

Volgens de exitpoll komt de PvdD uit op drie zetels. Dat waren er zes. Ouwehand zegt dat dat onder meer te wijten is aan de interne problemen binnen de partij. Het vorige bestuur wilde Ouwehand niet als partijleider, maar de PvdD-leden betuigden massaal steun aan haar. 

""Maar toen was de campagne al op stoom en was er alleen aandacht voor de grote partijen"", zegt ze. ""Ik vond dat debat erg mat."" Pas toen kleinere partijen bij de debatten kwamen, veranderde dat. Ouwehand spreekt over de ""dynamiek van de peilingen"". ""De angst regeerde. Mensen zijn strategisch gaan stemmen. Daar hebben progressieve groene partijen last van gehad, en wij ook.""

gisteren, 23:22

 'Grote zorgen' bij VluchtelingenWerk Nederland na winst PVV

VluchtelingenWerk Nederland maakt zich ""grote zorgen"" na de verkiezingsoverwinning van de PVV. De organisatie zegt evenmin te kunnen negeren dat ook VVD en NSC veel stemmen hebben gekregen, partijen die de instroom van asielzoekers ook aanzienlijk willen beperken. ""Dit laat zien dat mensen zich zorgen maken over het aantal asielzoekers en de in hun ogen hoge druk die dat legt op voorzieningen in Nederland.""

Volgens VluchtelingenWerk hebben politici ""door feitenvrije politiek te bedrijven"" de afgelopen jaren het beeld gecreëerd dat veel problemen in de samenleving veroorzaakt worden door vluchtelingen en asielzoekers. Dit leidt af van de inhoud en maakt het lastig om oplossingen te vinden, stelt de organisatie. Er rust daarom een ""zware verantwoordelijkheid"" op een nieuw kabinet.

gisteren, 23:10

Bikker (ChristenUnie): 'Kijk met zorg naar uitslag'

ChristenUnie-leider Mirjam Bikker wil ""juist nu in een gepolariseerde tijd"" blijven staan voor de overtuigingen van haar partij: ""christelijke, sociale politiek, geworteld in hoop, zoekend naar vrede, pal voor de rechtstaat"". Haar partij haalt in de exitpoll 3 zetels, en heeft momenteel 5 zetels in de Kamer.

Bikker feliciteert de PVV, maar ""tegelijkertijd kijken we ook met zorg naar deze uitslag"". Bikker vreest meer polarisatie door de winst van de PVV. ""Ons land is gebouwd op minderheden die elkaar heel houden en elkaar weten te vinden. Deze verkiezingen zetten daarom veel op het spel en dat vraagt juist van de winnaars van deze verkiezingen wijsheid voor het hele land in plaats van het aanwakkeren van polarisatie.""

gisteren, 23:05

Milieu- klimaatorganisaties somber na winst PVV, 'toekomst staat op het spel'

De winst van de PVV betekent weinig goeds voor het klimaat, zegt Milieudefensie in een eerste reactie op de exitpolls. Volgens directeur van Milieudefensie Donald Pols is het ""belangrijker dan ooit"" dat Milieudefensie doorgaat met ""de strijd tegen grote vervuilende bedrijven en vóór rechtvaardig klimaatbeleid"". Milieudefensie: ""Daarvoor is veel draagvlak binnen de samenleving, bewezen de 85.000 aanwezigen bij de Mars voor Klimaat en Rechtvaardigheid"".

Extinction Rebellion zegt in een reactie dat geschokt te zijn. ""De toekomst van alles en iedereen staat op het spel. Dus zullen wij in actie blijven komen.""

De Jonge Klimaatbeweging ziet de toekomst somber in. ""Een partij die spreekt van zinloze klimaathobby's en alle klimaatmaatregelen direct door de shredder wil gooien, heeft niets te zoeken in het Torentje"", aldus de beweging, die zegt de stem van jongeren in het klimaatdebat te vertegenwoordigen.

gisteren, 22:59

Marijnissen: 'Uitslag is niet best voor ons' 

SP-leider Lilian Marijnissen zegt teleurgesteld te zijn in haar zetelaantal in de exitpoll. De SP verliest 4 zetels. ""De uitslag is niet best voor ons. We willen Nederland socialer maken en een grote SP is de beste garantie daarvoor.""

Marijnissen vindt het te vroeg om met analyses en conclusies te komen. ""Dat gaan we de komende dagen onderzoeken en lessen trekken en kijken hoe we er verder mee gaan. Het lijkt erop, maar daar wil ik me niet achter verschuilen, dat veel mensen toch hebben gedacht: ik stem op een partij die misschien wel de grootste kan worden. Daarvoor waren we niet in de race.""

Of ze kan aanblijven als partijleider is aan de leden van SP, zegt Marijnissen, maar ze is ""supergemotiveerd om de strijd voort te zetten"".

gisteren, 22:55

'Rechts blok was al stevig, maar nu met PVV als grootste partij'

In de live verkiezingsuitzending van de NOS concludeert politiek verslaggever Xander van der Wulp dat het zetelaantal van het 'rechtse blok' - VVD, PVV, Ja21 en FvD - niet per se is gegroeid, maar dat de verdeling is veranderd: ""Dat blok haalt nu 63 zetels, de vorige keer hadden die partijen 62 zetels. In principe hadden we al een vrij stevig rechts blok, alleen zijn ze nu meer naar Wilders getrokken. Ook om de VVD een signaal te geven: migratie vinden we echt belangrijk.""

gisteren, 22:54

Van Baarle (Denk): 'Winst PVV leidt bij veel mensen tot angst'

De winst van Wilders is een bedreiging van de mensenrechten en de rechtsstaat, zegt Stephan van Baarle (Denk). Dat leidt volgens de 32-jarige lijsttrekker ""bij heel veel mensen tot angst"". Hij wil de PVV-leider niet feliciteren met zijn winst.

""We laten ons niet intimideren, we zullen vanaf dag één een schild vormen tegen extreemrechtse retoriek en knokken voor de minderheden in dit land. Denk is harder nodig dan ooit in de strijd tegen racisme en discriminatie. Bestrijding van uitsluiting en moslimhaat zit in ons DNA.""

gisteren, 22:53

Eerste uitslag van gemeente op vasteland binnen

Schiermonnikoog en Vlieland hebben hun uitslagen al doorgebeld, nu is ook de eerste uitslag van een gemeente op het vasteland binnen. In de gemeente Rozendaal, bij Arnhem, blijft de VVD de grootste partij. De partij krijgt 34,9 procent van de stemmen, iets minder dan bij de vorige Kamerverkiezingen.

Forse winst is er in het Gelderse dorp voor GroenLinks-PvdA. Die partij stijgt van 10,1 naar 18 procent van de stemmen. D66 verliest fors en gaat van 22,9 naar 12,3 procent. NSC, PVV, CDA, Volt en de Partij voor de Dieren volgen. De opkomst was 94,7 procent.

gisteren, 22:49

Bontenbal: 'Als er één ding is dat ik niet ga doen, dan is dat de moed opgeven'

Een teleurgestelde Henri Bontenbal (CDA) sprak vanavond zijn partijgenoten toe. Zijn partij verliest volgens de exitpoll van Ipsos 10 zetels. Hij wil het verkiezingsresultaat laten bezinken. ""Ik ben en blijf overtuigd van ons nieuwe verhaal: het verhaal van een fatsoenlijk land waar we omzien naar elkaar. Hier gaan we de komende jaren mee door.""

gisteren, 22:39

Timmermans (GroenLinks-PvdA): 'Nu tijd om democratie te verdedigen'

""Het is nu tijd om de democratie en rechtstaat te verdedigen"", reageert GroenLinks-PvdA-lijsttrekker Frans Timmermans op de exitpoll. Hij geeft aan teleurgesteld te zijn in het resultaat van zijn partij, maar hij riep zijn achterban op om elkaar te steunen.

""Ik heb jullie even nodig vanavond"", zei Timmermans, die veel pauzes liet vallen in zijn toespraak. Hij riep iedereen op elkaar vast te houden. ""Wij laten in Nederland niemand los. In Nederland is iedereen gelijk."" Ook feliciteerde hij PVV-leider Geert Wilders, waarna er boegeroep was te horen in de zaal. 

gisteren, 22:36

Worstelen met stembiljetten

gisteren, 22:32

Jetten (D66) spreekt van 'harde klap', haalt hard uit naar VVD en PVV

Jetten (D66) noemt de uitslag van de exitpoll een harde klap. ""We hadden op meer gehoopt."" In de exitpoll staat D66 op 10 zetels, ten opzichte van de huidige 24.

In zijn toespraak na de exitpoll haalde Jetten tevens hard uit naar de VVD en PVV. ""Wilders voerde de afgelopen weken een campagne met en zogenaamde gematigde toon, maar wij wisten dat achter die gematigde toon nog altijd extreme ideeën zitten. Hij wil uit Europa en uit het klimaatbeleid en scheert hele bevolkingsgroepen over een kam. Hij bedrijft een politiek van intolerantie.""

Volgens Jetten is de winst van de PVV deels te verklaren door ""keuzes"" van de VVD: ""Want de VVD heeft er de afgelopen zomer voor gekozen om in plaats van grip op migratie te krijgen, nee te zeggen op een pakket van migratie. Vervolgens kiest Yesilgöz ervoor om de deur wagenwijd open te zetten voor Wilders. Ze heeft politiek van intolerantie genormaliseerd, terwijl die nooit normaal had mogen zijn.""

gisteren, 22:32

Klaver: geschrokken van deze uitslag

Jesse Klaver, de nummer drie van GroenLinks-PvdA, zegt dat hij is geschrokken van de exitpoll van Ipsos in opdracht de NOS en RTL, waarin de PVV veruit de grootste partij wordt.

""Ik zie dat er een partij heeft gewonnen die zo ongelofelijk veel mensen uitsluit. Aan alle mensen die zich zorgen maken over wat dit voor hem haar betekent: we blijven voor jullie knokken, we staan naast jullie en we zullen de rechtsstaat, die echt in het gedrang komt de komende tijd, blijven verdedigen.""

Volgens de exitpoll komt het samenwerkingsverband tussen GroenLinks en de Partij van de Arbeid uit op 25 zetels.

gisteren, 22:30

Rutte wil niet reageren op vraag BBC

Gevraagd naar een reactie op de exitpoll door een BBC-verslaggever zegt demissionair premier Rutte dat hij niet wil reageren. ""Dat is voor de nieuwe partijleider"".

gisteren, 22:23

Yesilgöz: 'Denk niet dat Wilders een meerderheid kan vormen'

Voor de microfoon van de NOS zegt VVD-lijsttrekker Yesilgöz dat ze niet verwacht in een kabinet terecht te komen met Wilders als premier. ""Ik heb gezegd dat ik dat niet zie gebeuren omdat Wilders geen meerderheid kan vormen. Maar hij is nu aan zet en hij moet laten zien dat hij zo'n meerderheid wel kan vormen.""

Yesilgöz vindt niet dat haar partij een strategische fout heeft gemaakt door de deur voor de PVV op een kier te zetten. ""Dat denk ik niet. Het gaat om de zorgen van mensen die niet gehoord zijn. Als je die blijft negeren in de politiek ga je dit krijgen. Dat is wat hier aan de hand is.""

gisteren, 22:10

Dassen (Volt) gefrustreerd om winst PVV

De winst van de PVV is voor Volt-leider Laurens Dassen teleurstellend en frustrerend. ""Ik sta hier met een zwaar gemoed"", zei hij in eerste reactie op de exitpolls. Daarin komt Volt uit op 2 zetels, een verlies van 1 zetel ten opzichte van 2021.

""PVV staat lijnrecht tegenover alles waar wij voor staan"", zei Dassen in Utrecht. ""Dit is een partij die mensen uitsluit, die voor een Nexit is.""

gisteren, 22:09

Enkele coalitiemogelijkheden op basis van de exitpoll

Welke partijen halen samen een zetelmeerderheid op basis van de exitpoll? Politiek verslaggever Marleen de Rooy zet enkele opties op een rij:

Met onze meerderhedenzoeker kunt u zelf kijken welke partijen samen een meerderheid halen op basis van de exitpoll.

gisteren, 22:08

Wilders: 'Zo'n mega-overwinning moet gerespecteerd worden'

Voor de camera van de NOS reageert Geert Wilders op zijn verkiezingswinst, op basis van de exitpoll. ""Ik moet nog in mijn arm knijpen, zoveel zetels. We zijn verdubbeld en by far de grootste partij van Nederland. Ik ben ontzettend dankbaar.""

""Het signaal dat de Nederlandse kiezer nu massaal geeft is: het moet anders. We hebben de mensen hoop gegeven. Ik ben er ontzettend trots op en ik zie het als een enorme verantwoordelijkheid.""

gisteren, 22:07

Moslimorganisaties: grote zorgen na winst PVV

Islamitische en Marokkaanse organisaties in Nederland maken zich grote zorgen over de verkiezingswinst van de PVV. ""De ontreddering en de angst zijn heel erg groot"", zegt Habib el Kaddouri van het Samenwerkingsverband Marokkaanse Nederlanders (SMN) tegen persbureau ANP.

Muhsin Köktas van het Contactorgaan Moslims en Overheid (CMO) vraagt zich af of moslims nog een toekomst hebben in Nederland. ""Iedereen heeft het over bestaanszekerheid, maar ik weet niet of wij die nog hebben. Ik voel me niet veilig. We waren hier bang voor, maar hadden niet gedacht dat de PVV de grootste zou kunnen worden. Wij kunnen niets doen, alleen vasthouden aan de grondwet waarin gelijkheid en godsdienst als rechten wordt genoemd.""

Ook Nourdin El Ouali, directeur-bestuurder bij Stichting Platform Islamitische Organisaties Rijnmond reageert op de uitslag: ""Het totale wantrouwen van de overheid naar de moslimgemeenschap is al lang een feit. Dat Wilders nu de grootste is, is daar slechts het uiterlijk symbool van. Hij was tot vanavond de ongekroonde koning van de islamofobie. Vanavond heeft hij zijn kroon gekregen.""

gisteren, 22:06

Schiermonnikoog als eerste klaar met tellen

Schiermonnikoog is als eerste klaar met het tellen van de stemmen. GroenLinks-PvdA is op het eiland de grootste geworden.

De strijd om het melden van de eerste eindstand gaat meestal tussen Schiermonnikoog, Vlieland en het Gelderse Rozendaal. Dat zijn de kleinste gemeenten van het land.

gisteren, 22:06

Hongaarse leider Orban feliciteert Geert Wilders

De rechts-populistische premier van Hongarije, Orban, heeft Geert Wilders en de PVV gefeliciteerd. Hij sprak op X over the winds of change: 

Orbán Viktor

@PM_ViktorOrban

The winds of change are here! Congratulations to @geertwilderspvv on winning the Dutch elections! https://t.co/yh9LVcuP5J

21:52

22 november 2023

gisteren, 22:02

Omtzigt: beschikbaar om vertrouwen om te zetten in daden

""Wat een avond"", zo begint Pieter Omtzigt (NSC) zijn toespraak, reagerend op de exitpoll. ""Wat hebben we een geweldig resultaat geboekt. Drie maanden geleden waren we zo klein. En nu met 44 kandidaten en 10.000 leden hebben meer dan een miljoen mensen het vertrouwen in ons gesteld. Het vertrouwen voor een beter bestuur in Nederland. Voor een echte bestaanszekerheid en grip op migratie.""

""We zijn van ver gekomen. Die 'functie elders' is in Den Haag de komende jaren. Wij zijn beschikbaar om dit vertrouwen vanaf morgen om te zetten in daden."" In zijn speech hintte Omtzigt er verder op dat hij bereid is om plaats te nemen in een kabinet, maar benadrukte hij daarbij dat het vormen van een nieuwe regering niet eenvoudig zou worden gezien de uitslag, zonder daarbij de naam van de PVV te noemen. 

gisteren, 21:52

Yesilgöz (VVD): 'Uitslag valt tegen, er is onvoldoende geluisterd naar mensen'

VVD-lijsttrekker Yesilgöz zegt in een eerste reactie op de exitpoll dat de uitslag ""tegenvalt"". Yesilgöz: ""Ik denk dat hier grote lessen voor de politiek in zitten. Er is onvoldoende geluisterd naar de mensen, er zijn onvoldoende werkbare oplossingen geboden. Het voortouw ligt nu niet bij ons. Maar ik ben ongelofelijk trots op de partij.""

Yesilgöz feliciteerde in haar korte toespraak Wilders, Timmermans, Omtzigt ""en de andere winnaars"".

gisteren, 21:51

Teleurstelling bij JA21

""We're still standing"", zegt lijsttrekker van JA21 Joost Eerdmans, in een eerste reactie op de exitpoll. De partij komt daarin uit op 1 zetel, wat een verlies van 2 zetels zou betekenen ten opzichte van de vorige Tweede Kamerverkiezingen in 2021.

""Het is een schokgolf voor Nederland"", zegt Eerdmans, die PVV-leider Wilders feliciteert. ""Er zijn ook veel verliezers en wij horen daar bij. Maar we zijn blij dat we zijn gehandhaafd."" De nummer twee op de lijst, Annabel Nanninga, zegt dat ze ""graag naast Joost had gezeten in de Tweede Kamer, maar ik blijf me gewoon voor jullie inzetten vanuit de Eerste Kamer"".

gisteren, 21:45

Politiek verslaggever Xander van der Wulp over PVV-winst

De PVV komt volgens de exitpoll als grootste partij uit de verkiezingen en zal daarmee het initiatief nemen in het vormen van een regering. Politiek verslaggever Xander van der Wulp: ""Het is duidelijk een mooie avond voor hen, maar er zal ook veel op ze af komen de komende tijd. We vragen ons steeds af: heeft Omtzigt wel de mensen met zijn nieuwe partij? Maar hetzelfde geldt voor Geert Wilders en de PVV. Wilders heeft een partij zonder leden, dat is ook een uniek element.

""Wilders bepaalt veel achter de schermen binnen zijn eigen fractie. Hij heeft maar een paar mensen om hem heen die meebeslissen. Sommige fractieleden hebben al jaren heel weinig te zeggen over de koers van de partij. Dit is een grote uitdaging die op Wilders afkomt.""

gisteren, 21:44

Bijgestelde exitpoll: nek-aan-nekrace GroenLinks-PvdA en VVD

In de bijgestelde exitpoll van Ipsos in opdracht van NOS en RTL zitten GroenLinks-PvdA en VVD dichterbij elkaar dan in de exitpoll van 21.00 uur. De Partij voor de Vrijheid (PVV) van Geert Wilders komt net als eerder op de avond uit op 35 zetels. Bij de vorige Tweede Kamerverkiezingen, in 2021, haalde de partij fors minder zetels: 17.

Wie er na de PVV komt is volgens onderzoeksbureau Ipsos too close to call. GroenLinks-PvdA van Frans Timmermans staat in deze indicatie op 25 zetels (voorheen samen 17 zetels) en de VVD van Dilan Yesilgöz heeft er 24 (in 2021 34). In de poll van 21.00 uur stond GroenLinks-PvdA nog op 26 en de VVD op 23.

Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

gisteren, 21:37

Wilders in eerste reactie: partijen moeten over eigen schaduw heen springen

PVV-leider Wilders heeft een eerste toespraak gegeven na de bekendmaking van de exitpoll waaruit blijkt dat zijn partij met afstand de grootste is geworden bij de Tweede Kamerverkiezingen. ""De grootste partij van Nederland, en ik zeg jullie, de kiezer heeft gesproken. We zijn het spuugzat en wij gaan zorgen dat die Nederlander weer op één komt te staan"", zei Wilders.

Wilders deed verder een oproep aan andere partijen om te zoeken naar overeenkomsten. ""De PVV wil vanuit een prachtige positie samenwerken met andere partijen en dat betekent dat iedere partij, ook de onze, over zijn schaduw heen moet springen."" De PVV-leider hield zijn aanhang voor dat Nederlanders weer hoop hebben. ""En die hoop van Nederland is dat de mensen hun land terugkrijgen. Dat de asieltsunami wordt beperkt, dat bij mensen weer meer geld in hun portemonnee komt.""

Voor de NOS-microfoon herhaalde Wilders die woorden en voegde toe dat hij hoopt die agenda met andere partijen uit te kunnen voeren. ""Het kan niet dat door een mislukte formatie straks Frans Timmermans ermee aan de haal gaat, dat moet niet gebeuren."" Gevraagd naar zijn gedroomde kabinet stelde Wilders de uitvoering van zijn agenda ""niet over links zal kunnen"". Hij denkt aan een coalitie met BBB, VVD en/of NSC, en ""andere partijen zijn ook welkom"". Wilders: ""Ik zal mezelf redelijk opstellen, ondanks die prachtige overwinning"".

gisteren, 21:35

Denk 'teleurgesteld' na exitpoll

Medeoprichter en oud-fractievoorzitter Farid Azarkan is ""teleurgesteld"" in de exitpoll. Denk had gehoopt op zijn minst de huidige 3 zetels in de Tweede Kamer te behouden, maar in de exitpoll blijft de partij steken op 2 zetels.

gisteren, 21:32

Politicoloog over verlies VVD: 'Eerste keer duidelijk afgestraft'

Volgens politicoloog Carolien van Ham heeft de VVD ""totaal onverwacht"" verloren. Volgens de eerste exitpoll gaat de partij van 34 naar 23 zetels. ""We hebben eigenlijk de hele regeerperiode gezien dat alleen de coalitiepartners van de VVD worden afgestraft, dat de VVD een heel trouw electoraat heeft en dus nooit betaalt voor fouten tijdens het regeren. Dit is voor het eerst dat we dat duidelijk wel zien.""

Van Ham verklaart dit onder meer doordat de VVD bekend is om een aantal thema's: economie, veiligheid en migratie. ""Maar het issue migratie delen ze met de PVV. Dan wordt het moeilijker om competitie te voeren. Een nieuwe lijsttrekker is altijd een beetje riskant, maar het kan ook zijn dat er gewoon een aantal VVD'ers zijn die zeggen: het is klaar. Er zijn zoveel crises geweest. We hebben behoefte aan een kabinet over rechts met meer kleur, niet meer een midden-kabinet.""

gisteren, 21:31

NSC tevreden met exitpoll, maar winst PVV 'een schok'

Nicolien van Vroonhoven van Nieuw Sociaal Contract (NSC) zegt dat ze ""blij en trots"" is, in een eerste reactie op de exitpoll. De nieuwe partij van Pieter Omtzigt zou in één klap 20 zetels krijgen in de Tweede Kamer. ""Een nieuwe periode gaat beginnen"", zegt de nummer twee. Van Vroonhoven noemt de winst van de PVV ook een ""gigantische schok"". Ze wil niet zeggen of de partij blijft bij het uitsluiten van de PVV. Daar zal NSC-leider Pieter Omtzigt later wat over zeggen, zegt ze.

gisteren, 21:29

Sfeer gelaten bij uitslagenavond SP

Op de uitslagenavond van de SP op het partijbureau De Moed in Amersfoort is de sfeer in de zaal gelaten, kort nadat op basis van de exitpoll duidelijk was geworden dat de partij een fors zetelverlies moet incasseren. In de exitpoll komt de partij van Lilian Marijnissen uit op 5 zetels, tegen 9 zetels nu.

De partijvoorzitter van de SP, Jannie Visscher, vindt het jammer dat de partij vier zetels lijkt te verliezen: ""Dat komt waarschijnlijk omdat mensen strategisch hebben gekozen. Ik schrik wel van winst van de PVV. Die heeft toch een aantal standpunten waar we moeite hebben, omdat ze groepen buitensluiten.""

gisteren, 21:28

'Dit hadden ze ook hier bij de PVV niet zien aankomen'

Gejuich op Scheveningen waar PVV-aanhangers de eerste exitpolls van de verkiezingen zien. ""Er werd gejuicht toen duidelijk werd dat de PVV met liefst 35 zetels de grootste is geworden. Dit hadden ze niet zien aankomen"", ziet verslaggever Michiel Breeveld:

gisteren, 21:27

BIJ1 juicht ongeacht 0 zetels in eerste exitpoll

Ondanks dat BIJ1 tijdens de exitpoll van Ipsos op 0 zetels staat, klinkt er gejuich op de partijbijeenkomst in Amsterdam Zuidoost. Lijsttrekker Edson Olf sprak van een geslaagde campagne van twee maanden. De nummer een van de partij is ""moe maar voldaan"" en ervan overtuigd dat het geluid van de partij in het hele land bekend is. ""We zijn meer dan de thema's racisme en ongelijkheid.""

gisteren, 21:26

Gezondheidszorg belangrijkste thema bij partijkeuze

Ipsos heeft kiezers ook gevraagd wat een rol speelde bij de partijkeuze. Op de eerste plaats stond daarbij gezondheidszorg (66 procent). Daarna volgden de kosten voor levensonderhoud (61 procent), de betrouwbaarheid van de overheid (60 procent), normen en waarden (56 procent), bestaanszekerheid (56 procent) en immigratie (52 procent). Bij PVV-kiezers speelde juist immigratie een grote rol bij de keuze, blijkt uit het kiezersonderzoek.

gisteren, 21:26

BBB-lijsttrekker Van der Plas blij met 7 zetels

Lijsttrekker Caroline van der Plas van de BoerBurgerBeweging (BBB) is heel blij met de 7 zetels die BBB volgens de eerste exitpoll zou krijgen. Ze viel haar partijgenoot Mona Keijzer in de armen. Keijzer noemde de bekendmaking geweldig. De zaal juichte toen de 7 zetels werden genoemd.

""We doen gewoon mee met 7 zetels. We gaan gewoon de coalitieonderhandelingen in. Ik heb er 100 procent vertrouwen in dat wij ook in een coalitie zullen komen,"" zegt Van der Plas.

gisteren, 21:23

Eerste reactie Wilders

Geert Wilders heeft op X een korte video geplaatst, waarin zijn eerste reactie op de exitpoll te zien is.

gisteren, 21:21

Opkomstpercentage op basis van exitpoll: 77,2 procent

Het opkomstpercentage van de verkiezingen is, op basis van de exitpoll, 77,2 procent. Dat is 1,5 procentpunt lager dan de vorige Tweede Kamerverkiezingen in 2021. Toen stemde 78,7 procent van de kiesgerechtigden.

Omdat er in 2021 drie dagen gestemd kon worden vanwege corona, werd het opkomstpercentage gedurende deze verkiezingsdag vergeleken met de verkiezingen in 2017.

Vergeleken met 2017 ligt het opkomstpercentage dit jaar een stuk lager: toen ging 81,6 procent naar de stembus.

gisteren, 21:19

Politicoloog: exitpoll historisch, grootste verschuiving ooit

""Deze exitpoll is historistisch, het is de grootste verschuiving die we ooit in Nederland hebben gezien"", zegt politicoloog Tom van der Meer. ""Het is natuurlijk vooral opvallend hoe groot de PVV is geworden.""

Volgens Van der Meer zijn er drie dingen gebeurd. ""Ten eerste hebben we elf jaar een middenkabinet gehad. Als reactie op dat kabinet gaan kiezers vooral naar de flanken. Ten tweede was migratie een groot thema en kiezers denken bij dat thema al snel aan de PVV. Als laatste heeft VVD-leider Yesilgöz de deur opengezet naar de PVV als coalitiepartner. In Nederland zoeken mensen al lang een partij die meer uitgesproken is dan de VVD, maar wel kan besturen. Nu die deur naar de PVV openstaat, hebben ze die gevonden.""

gisteren, 21:17

De exitpoll in de verkiezingsuitzending

gisteren, 21:03

Exitpoll: groot gat tussen vier grootste partijen en rest

Tussen de vierde partij, NSC, en de kleinere partijen zit in de exitpoll van Ipsos in opdracht van NOS en RTL een flink gat: de eerstvolgende partij is D66 met 10 zetels (voorheen 24) en BBB met 7 zetels (voorheen 1). Daarna volgen het CDA en de SP allebei met 5 zetels, gevolgd door PvdD met 4 zetels.

FvD, CU en SGP halen alle drie 3 zetels. Twee partijen zijn goed voor 2 zetels: Volt en Denk. 50Plus en JA21 halen allebei 1 zetel. Als deze exitpoll overeenkomt met de uiteindelijke verkiezingsuitslag komen BIJ1 en BVNL niet terug in de Tweede Kamer.

gisteren, 21:00

Exitpoll: PVV veruit de grootste partij

De Partij voor de Vrijheid (PVV) van Geert Wilders gaat aan kop in de exitpoll die onderzoeksbureau Ipsos in opdracht van de NOS en RTL heeft gehouden. Volgens deze eerste indicatie van de verkiezingsuitslag komt de PVV op zo'n 35 zetels uit. Bij de vorige Tweede Kamerverkiezingen, in 2021, haalde de partij fors minder zetels: 17.

Achter de PVV staan GroenLinks-PvdA van Frans Timmermans met 26 zetels (voorheen samen 17 zetels) en de VVD van Dilan Yesilgöz met 23 zetels (voorheen 34). Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

Lees hier meer:

gisteren, 20:43

Volg de uitzending live

Hoe heeft Nederland vandaag gestemd? De uitslagenavond is live online hier te volgen. 

gisteren, 20:14

Wat gebeurt er om 21.00 uur?

Om 21.00 uur, na het sluiten van de stembureaus, wordt direct de exitpoll van Ipsos bekend. De exitpoll in opdracht van de NOS en RTL wordt gemaakt op basis van 60 stembureaus. Mensen is na het stemmen gevraagd hun stem opnieuw uit te brengen. De foutmarge is per partij 1 à 2 zetels. Zoveel kan de exitpoll dus verschillen van de werkelijke uitslag.

Om 21.30 uur komt er een update van de exitpoll. Daarin zijn ook de gegevens uit het laatste half uur voor het sluiten van de stembureaus verwerkt. 

Hoe de NOS verslag doet van de verkiezingsresultaten, is te lezen in dit artikel:

gisteren, 19:55

Opkomst tot 19.45 uur 66 procent

Tot 19.45 uur heeft 66 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het op hetzelfde tijdstip 73 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te kunnen maken is er daarom gekozen om de cijfers naast die van 2017 te leggen.

De opkomst kwam in 2017 uit op 81,6 procent. In 2021 was dat 78,7 procent.

gisteren, 20:07

Opkomst op Schiermonnikoog boven de 100 procent

De opkomst op Schiermonnikoog ligt al boven de 100 procent, meldt burgemeester Ineke van Gent op X .

De hoge opkomst komt door toeristen die op het eiland komen stemmen, legt ze uit aan Omrop Fryslân. ""November is de wandelmaand"", zegt van Gent. ""Maar we hebben gelukkig genoeg biljetten, dus we gaan het zien.""

Schiermonnikoog was tijdens de Provinciale Statenverkiezingen afgelopen maart als eerste gemeente klaar met het tellen van de stemmen. Vlieland en het Gelderse Rozendaal komen vaak ook snel met de uitslagen.

gisteren, 20:08

Stemmen in een museum, moskee of gemeentehuis

gisteren, 20:04

Wat heeft Nederland gestemd?

In dit blog praten we je de hele dag bij over al het nieuws over de uitslagen van de verkiezingen. Wil je het blog van vanmiddag teruglezen? Dat kan hier .",2023-01-01,2023-11-01,2023-11-20
42792109,"Peilingwijzer: geen echte grote partijen, wie heeft beste eindsprint?",NOS.nl,2023-11-15,"Een week voor de verkiezingen blijft het beeld in de Peilingwijzer vrijwel ongewijzigd: drie partijen liggen aan kop, waarbij VVD (26 tot 30 Kamerzetels) en NSC (24-28) net iets groter zijn dan GroenLinks-PvdA (21-25).

Daar weer achter komt de PVV met 17 tot 21 zetels. Alle andere partijen hebben minder dan 10 zetels in de Peilingwijzer, een gewogen gemiddelde van de zetelpeilingen van I&O Research en Ipsos/EenVandaag. 

Velen niet zeker van stem

Geen enkele partij komt op dit moment boven de 30 zetels. De recente politieke geschiedenis leert echter dat er in de laatste week voor de verkiezingen vaak nog grote verschuivingen zijn. Volgens de laatste onderzoeken van beide bureaus is hooguit 40 procent van de kiezers volledig zeker van zijn stem.

""Bij elke recente verkiezing was er wel ten minste één partij die vlak voor de verkiezingsdag ten opzichte van de peilingen nog pakweg vijf zetels wist te winnen"", vertelt politicoloog Tom Louwerse, de maker van de Peilingwijzer. ""VVD, NSC en GroenLinks-PvdA zullen natuurlijk alle drie hopen dat zij deze keer die partij zijn. Voor alle drie zijn er op dit moment ook echt scenario's denkbaar waarin zij de grootste worden. Voor de PVV wordt dat echt moeilijker, al heeft de partij van Geert Wilders sinds de zomer wel vooruitgang geboekt.""

'Omtzigt onduidelijk'

Opvallend in de recentste peiling, die van I&O Research die vanavond werd gepubliceerd en waarvoor het onderzoek zondag na het tweede RTL-debat begon, is dat NSC daar vier zetels verliest. Omdat bij Ipsos NSC al langer op een lager niveau stond dan bij I&O, leidt dat in de Peilingwijzer nog niet tot een significante achterstand op de VVD.

Onderzoeker Peter Kanne van I&O Research hoort van NSC-kiezers die afhaken dat zij Pieter Omtzigt inhoudelijk te onduidelijk vinden en dat zij ook moeite hebben met zijn weigering om te vertellen of hij premier wil worden. ""Omtzigt krijgt bij ons weliswaar nog altijd het hoogste gemiddelde rapportcijfer van alle lijstrekkers"", zegt Kanne. ""Maar nu is dat een 6,7, waar dat in augustus nog een 7,6 was.""

BBB, de grote winnaar van de Provinciale Statenverkiezingen van afgelopen maart, heeft sinds de start van de campagne juist verder terrein verloren en staat nu op 7 tot 11 zetels. Ipsos/EenVandaag hoort van sommige kiezers dat die Caroline van der Plas ""wankel"" vinden overkomen in debatten.

Ongeveer even groot als BBB is op dit moment D66, dat de meeste zetels erbij kreeg van alle partijen bij de vorige Kamerverkiezingen, maar nu ver terugvalt naar 7 tot 9 zetels. Ook de beide andere coalitiepartijen blijven het slecht doen in de Peilingwijzer: zowel het CDA als de ChristenUnie komt niet verder dan 3-5. Voor de ChristenUnie zou dat slechts een gering verlies betekenen ten opzichte van de huidige 5 zetels, maar voor de christendemocraten gaat het om een verdere achteruitgang van 11 zetels ten opzichte van de 15 die zij nu in de Tweede Kamer innemen.

Kleine winst voor Denk en Volt

Verder verlies is er ook voor de SP op 5 tot 7 zetels en voor Forum voor Democratie op 3 tot 5. De Partij voor de Dieren lijkt ook 5-7 te gaan halen en blijft daarmee juist gelijk. Ook de SGP is stabiel op 2-4.

Denk zou wel eens enige winst kunnen gaan boeken op 3 tot 5 zetels, net als overigens Volt. Denk spreekt vaak Marokkaanse en Turkse Nederlanders aan, die op dit moment mogelijk eerder naar de stembus komen vanwege de oorlog tussen Israël en Hamas.

JA21 verliest iets op 1 tot 3 zetels, terwijl Bij1 en en 50Plus nog altijd het risico lopen uit de Kamer te verdwijnen. Beide partijen komen niet verder dan 0 tot 1 zetels in de Peilingwijzer.

De NOS publiceert met enige regelmaat de Peilingwijzer. Daarin worden peilingen van I&O Research en Ipsos/Eenvandaag samengevoegd. Maurice de Hond wil met Peil.nl niet meewerken aan de Peilingwijzer. Meer over de methode achter de Peilingwijzer is te vinden op de website van politicoloog Tom Louwerse .",2023-01-01,2023-11-01,2023-11-13
42792125,VN-Veiligheidsraad neemt resolutie aan voor 'verlengde' gevechtspauzes Gaza,NOS.nl,2023-11-15,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

21:46

VN-Veiligheidsraad neemt resolutie aan voor 'verlengde' gevechtspauzes Gaza

De VN-Veiligheidsraad is akkoord met een resolutie waarin wordt opgeroepen tot ""verlengde"" gevechtspauzes in Gaza. Het is de eerste keer in een maand oorlog dat de VN-Veiligheidsraad het hierover eens is geworden.

De VS, Rusland en het Verenigd Koninkrijk hebben deze keer afgezien van stemmen. Zij behoren tot de groep van vijf landen, samen met China en Frankrijk, die een stemming per veto tegen kan houden.

De gevechtspauzes moeten lang genoeg zijn om humanitaire hulp de Gazastrook binnen te krijgen, zo staat in de oproep. Er wordt ook aangespoord tot de onmiddellijke vrijlating van alle gegijzelden. Maar het is onduidelijk wat de oproep in de praktijk zal veranderen in de Gazastrook, waar een humanitaire crisis woedt.

Het is de vijfde poging van de VN-Veiligheidsraad om tot een akkoord te komen over het onderwerp. De vorige vier pogingen om tot een gezamenlijke oproep tot gevechtspauzes te komen, kwamen niet door de stemming.

21:12

Autoriteiten Gaza: dodental inmiddels 11.500

De door Hamas aangestuurde autoriteiten van Gaza melden dat er inmiddels zeker 11.500 Palestijnen zijn gedood sinds het begin van de oorlog. Het gaat om 4710 kinderen en 3160 vrouwen.

Volgens experts is de gehanteerde telmethode voor deze dodentallen betrouwbaar . In de cijfers van Gazaanse autoriteiten wordt geen onderscheid gemaakt tussen burgers of Hamas-strijders.

Sinds het begin van het Israëlische grondoffensief zijn 46 Israëlische militairen gedood. Israël stelt dat het duizenden Hamas-strijders heeft gedood.

Inmiddels zijn de lichamen van 859 vermoorde Israëlische burgers geïdentificeerd. Ze werden gedood bij de terreuraanslagen van Hamas op 7 oktober. Bij de terreuraanslag van die dag zijn 1200 mensen omgekomen.

20:43

Explosies en beschietingen, maar deze mensen in Noord-Israël evacueren niet

Vandaag waren er weer beschietingen tussen Israël en Hezbollah in Libanon. Dagelijks krijgen bewoners in het grensgebied met geweld te maken, maar deze Israëliërs zien het als hun plicht om te blijven:

19:51

Vrouw van Netanyahu aan first lady Biden: gegijzelde bevallen van baby

De vrouw van de Israëlische premier Netanyahu stelt dat een door Hamas gegijzelde vrouw is bevallen van een baby. Dat schrijft ze in een persoonlijke brief aan de vrouw van de Amerikaanse president Biden.

De briefwisseling tussen de twee first lady's is door het X-account van Netanyahu online gezet. ""Ik schrijf deze brief aan jou niet alleen als Bibi's vrouw, maar vooral ook als moeder."" Sara Netanyahu roept Jill Biden op om zich uit te spreken over de gijzeling ""namens de gegijzelde kinderen"".

19:26

Leger Israël: Hamas-basis gevonden in ziekenhuis, actie gaat door

Het Israëlische leger stelt dat het een Hamas-basis heeft aangetroffen in het al-Shifa-ziekenhuis. Legerwoordvoerder Hagari heeft op X videobeelden gedeeld waarop wapens en apparatuur te zijn zien. De doorzoeking van het ziekenhuis gaat door.

Volgens Hagari hebben militairen de vondsten gedaan op verschillende plekken in het ziekenhuis. In een kamer werden wapens en technologische middelen aangetroffen, zo stelt het leger. In een ander deel van de gebouw werd een ""operationeel commandocentrum"" gevonden. Volgens het Israëlische ministerie van Buitenlandse Zaken werd deze vondst gedaan op de MRI-afdeling. 

דובר צה״ל דניאל הגרי - Daniel Hagari

@IDFSpokesperson

יחידת שלדג ויחידות מיוחדות נוספות בפיקוד אוגדה 36, ממשיכות לפעול באופן ממוקד במרחב בית החולים שיפאא' בו הן סורקות אחר תשתיות ואמצעי טרור של ארגון הטרור חמאס >> https://t.co/dTu2yrPsRp

19:25

15 november 2023

Nog voordat Israël de videobeelden had vrijgegeven, maar al wel de vondst in het ziekenhuis had gemeld, deed Hamas het bericht af als onzin. Volgens de Palestijnse terreurbeweging hebben Israëlische militairen zelf de wapens in het ziekenhuis gelegd en daarna gefilmd.

18:59

Nederlands marineschip met helikopter vrijdag richting Gaza

Het Nederlandse marineschip Zr.Ms. Holland vertrekt vrijdag naar de Middellandse Zee. Het was al aangekondigd dat het patrouilleschip richting Gaza zou gaan, maar de exacte vertrekdatum was nog onbekend. Mogelijk gaat de bemanning helpen bij de instelling van een humanitaire zeecorridor.

Het ruim 100 meter lange schip wordt bijgestaan door een legerhelikopter. Ook gaan er twee kleine motorboten mee en een kleine extra marinierseenheid, zo meldt Defensie. De reis duurt ongeveer tien dagen.

Eenmaal in het oostelijke deel van de Middellandse Zee wordt besloten welke humanitaire rol het schip kan spelen.

18:23

EU-leider Von der Leyen gaat naar Egypte en Jordanië

De voorzitter van de Europese Commissie, Ursula von der Leyen, reist zaterdag naar het Midden-Oosten. Ze zal in Egypte en Jordanië gesprekken voeren over de oorlog in Gaza. De woordvoerder van Von der Leyen heeft dat bekendgemaakt op sociale media.

Ze heeft overleggen gepland met de Egyptische president Sisi en de Jordaanse koning Abdullah. In de Egyptische Sinaïwoestijn is de Commissievoorzitter aanwezig bij de aankomst van EU-noodhulp voor Gazanen.

18:10

Weer beschietingen over en weer tussen Israël en Libanon

Ook vandaag zijn er weer schermutselingen tussen Israël en Hezbollah. Volgens Libanese media is een aantal zuidelijke steden in Libanon onder vuur genomen door Israëlische artillerie. Het Israëlische leger meldt een reeks raketaanvallen op noordelijke steden.

Sinds het begin van de oorlog zijn er dagelijks beschietingen over en weer. Libanon meldde gisteren dat er in totaal 77 doden en 251 gewonden zijn gevallen door Israëlische beschietingen. Het was de eerste keer dat de autoriteiten cijfers naar buiten bracht over slachtoffers.

Ook in Israël zijn mensen gedood of verwond door raketaanvallen afkomstig van Hezbollah en Hamas, dat ook opereert vanuit Libanon. Er is geen overzicht om hoeveel slachtoffers het gaat aan Israëlische zijde.

17:46

Leger Israël blaast oud-parlementsgebouw Gaza op 

Israëlische militairen hebben het voormalige parlementsgebouw in Gaza opgeblazen. Het pand werd al jaren niet meer gebruikt.

Enkele dagen geleden publiceerde het Israëlische leger een foto van militairen die poseren in het parlementsgebouw. De Israëlische nieuwszender I24 heeft nu een video gepubliceerd waarop de zware explosie te zien is:

i24NEWS English

@i24NEWS_EN

WATCH: IDF destroys Hamas parliament building in Gaza

📹Fair use under Clause 27A of Israeli copyright law https://t.co/tQtgPPdJ52

14:38

15 november 2023

17:41

Tweede Kamer praat na verkiezingen over oorlog tussen Israël en Hamas

Het Tweede Kamerdebat over de oorlog tussen Israël en Hamas vindt na de verkiezingen plaats. Waarschijnlijk is het debat volgende week donderdag.

D66 en SP, die het debat hebben aangevraagd, wilden deze week al over de oorlog praten. Maar een meerderheid van de Kamer steunde vandaag het CDA-voorstel om te wachten tot demissionair minister Bruins Slot van Buitenlandse Zaken een reeks vragen over de oorlog tussen Israël en Hamas heeft beantwoord. VVD, PVV, CU, FVD, BBB en SGP stemden voor dit voorstel.

Aanleiding voor het debat is het gelekt vertrouwelijke memo van de Nederlandse ambassade in Tel Aviv met kritiek op Israël. In het memo staat onder meer dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza. Ook zou Israël ""onevenredig geweld"" gebruiken in de oorlog.

17:22

Adviseur Netanyahu: wapens gevonden in al-Shifa-ziekenhuis

Volgens Israël heeft het leger wapens gevonden in het al-Shifa-ziekenhuis in Gaza. ""We hebben wapens en andere zaken gevonden"", zegt een adviseur van premier Netanyahu in een interview met de Amerikaanse zender MSNBC.

Hoeveel of welke wapens het Israëlische leger zou hebben gevonden, dat is nog onduidelijk. Militairen zijn het ziekenhuis binnengevallen omdat er een Hamas-basis onder het gebouw zou zitten. Hamas ontkent dat.

Volgens het door Hamas-aangestuurde ministerie van Volksgezondheid is een ziekenhuisafdeling beschoten door Israëlische troepen. Het is onduidelijk of er sprake is van slachtoffers.

17:21

WHO veroordeelt Israëlische inval in ziekenhuis

Wereldgezondheidsorganisatie WHO noemt het volledig onacceptabel dat het Israëlische leger het al-Shifa-ziekenhuis is binnengegaan. ""Ziekenhuizen zijn geen slagveld"", zegt directeur Tedros.

Israël en de VS stellen dat Hamas een hoofdkwartier heeft onder het ziekenhuis. Daarom is het volgens het leger noodzakelijk om het ziekenhuis te doorzoeken. Hamas spreekt deze beschuldiging tegen.

De WHO benadrukt dat patiënten en artsen te allen tijde beschermd moeten zijn, zelfs als een ziekenhuis voor militaire doeleinden wordt gebruikt. Tedros zei dat er geen contact meer mogelijk is met het personeel van het ziekenhuis. De situatie ter plekke is onduidelijk.

16:48

VN-Veiligheidsraad stemt over gevechtspauze 

De VN-Veiligheidsraad buigt zich later vandaag over een voorstel voor gevechtspauzes in Gaza. In de ontwerpresolutie wordt opgeroepen tot ""onmiddellijke en langdurige humanitaire gevechtspauzes en corridors"".

Reuters meldt dat de resolutie waarschijnlijk zal worden aangenomen, al dan niet in aangepaste vorm. Het persbureau baseert zich op informatie van anonieme diplomaten. Israël stelt sinds kort al in beperkte mate humanitaire corridors in voor mensen die van Noord- naar Zuid-Gaza willen vluchten. In hoeverre het voorstel in de Veiligheidsraad daarvan verschilt is nog onduidelijk.

Er zijn minimaal negen stemmen van de vijftienkoppige VN-raad nodig om een resolutie aan te nemen. De Verenigde Staten, Rusland, China, Frankrijk en het Verenigd Koninkrijk hebben vetorecht: zij kunnen resoluties met hun stem blokkeren.

15:50

Ministerie doet aangifte van lekken vertrouwelijke informatie na NRC-artikelen

Het ministerie van Buitenlandse Zaken doet aangifte van het lekken van vertrouwelijke stukken, nadat er volgens het ministerie in ""recente berichten in de media"" is geciteerd uit vertrouwelijke, niet-openbare correspondentie van het departement.

Daarmee wordt waarschijnlijk gedoeld op berichtgeving in NRC over onder meer een vertrouwelijke memo van de Nederlandse ambassade in Tel Aviv, waarin onder meer staat dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza.

NRC meldde vorige week ook dat Nederland reserveonderdelen voor de F-35 stuurt vanuit Nederland naar Israël, wat mogelijk in strijd is met het humanitair oorlogsrecht. In het NRC-artikel staat dat juristen Buitenlandse Zaken waarschuwden voor de mogelijke schendingen van het oorlogsrecht.

Volgens secretaris-generaal Paul Huijts van het ministerie raakt het bewust lekken van informatie ""het functioneren van onze organisatie in de ziel en zaagt aan het onderlinge vertrouwen van collega's"". Bovendien zou het de veiligheid van ambtenaren van het ministerie in gevaar kunnen brengen, stelt Huijts in een verklaring. ""Volgens de Gedragscode Integriteit Rijk dienen ambtenaren zorgvuldig om te gaan met (vertrouwelijke) informatie."" Meer wil het ministerie er niet over zeggen.

14:20

'Qatar probeert deal te bemiddelen tussen Hamas en Israël'

Onderhandelaars uit Qatar proberen een akkoord te sluiten tussen Israël en Hamas, meldt een betrokken functionaris aan persbureau Reuters. Met die deal zouden zo'n vijftig gegijzelde burgers moeten worden vrijgelaten door Hamas, in ruil voor een driedaagse gevechtspauze.

Ook zou Israël enkele Palestijnse vrouwen en kinderen moeten vrijlaten uit gevangenissen en zou het meer humanitaire hulp moeten toelaten in de Gazastrook, zegt de functionaris. De Verenigde Staten zien toe op de onderhandelingen.

12:50

VN: regen gaat situatie Gaza bemoeilijken

De veranderende weersomstandigheden gaan het leven voor ontheemden in de Gazastrook een stuk moeilijker maken. Dat zegt UNRWA, de VN-organisatie voor Palestijnse vluchtelingen, tegen de BBC.

Een woordvoerder zegt dat 800.000 ontheemden zich nu in overbevolkte VN-centra bevinden, zonder verwarming of drinkwater. ""De regen zal een ontzettend wanhopige situatie nog veel erger maken voor de Gazanen die hun huis hebben moeten verlaten"", zegt de UNRWA. ""We hebben geen brandstof, dus we kunnen ook geen verwarming of drinkwater regelen.""

12:30

VN: geleverde brandstof niet voor ziekenhuizen

De brandstof die de Verenigde Naties vandaag hebben ontvangen voor hulp in Gaza is ""lang niet genoeg"" en mag bovendien niet gebruikt worden voor ziekenhuizen en voor water. Dat zegt Thomas White van de VN-hulporganisatie voor Palestijnse vluchtelingen UNRWA op X. De brandstof mag alleen gebruikt worden voor het vervoer van hulpmiddelen naar Gaza.

""Er is veel meer nodig. Brandstof wordt gebruikt als een wapen in de oorlog, dit moet stoppen."" De VN heeft volgens White 23.027 liter brandstof uit Egypte ontvangen. ""Dit is maar 9 procent van onze dagelijkse behoefte om levensreddende activiteiten te kunnen blijven verrichten.""

In de Gazastrook is dringend brandstof nodig voor onder meer ziekenhuizen, stroomgeneratoren en waterpompstations. Israël blokkeert de brandstofleveringen.

12:24

Kaart: al-Shifa-ziekenhuis in Gaza-Stad

11:55

Erdogan noemt Israël terreurstaat

De Turkse president Erdogan heeft weer hard uitgehaald naar Israël. In het parlement in Turkije noemde hij het land een terreurstaat die het internationaal recht schendt en oorlogsmisdaden begaat.

Ook herhaalde hij dat Hamas in zijn ogen geen terroristische organisatie is. De president zei dat het duidelijk is dat er genocide plaatsvindt in Gaza.

Erdogan gaat vrijdag naar Duitsland voor een bezoek aan bondskanselier Scholz en president Steinmeier. De Duitse regering staat achter Israël.

11:44

Israëlisch leger deelt foto's die inval ziekenhuis zouden tonen

Het Israëlische leger heeft foto's vrijgegeven waarop de voorbereiding van de inval in het al-Shifa-ziekenhuis in Gaza-Stad te zien zou zijn. De beelden zijn niet onafhankelijk te verifiëren.

Op Telegram schrijft het leger dat de operatie voortduurt in een specifiek deel van het gebouw. Meer informatie wordt niet gedeeld. Israël vermoedt dat Hamas een commandopost onder het ziekenhuis heeft, maar Hamas zelf ontkent dat.

Uit het al-Shifa-ziekenhuis komen sinds een paar dagen nauwelijks beelden naar buiten. Er zijn bijna geen journalisten in de buurt en er is slechts zeer sporadisch internet. De Wereldgezondheidsorganisatie zegt geen contact meer te hebben met medewerkers van het ziekenhuis.

10:52

Reuters: tankwagen probeert grens Gaza over te steken

Een tankwagen probeert vanochtend de Rafah-grensovergang tussen Egypte en de Gazastrook over te steken. Dat meldt persbureau Reuters op basis van twee Egyptische veiligheidsbronnen. Ook zouden er nog twee andere tankwagens in de rij staan.

Het is onduidelijk of het is gelukt de grens over te steken en wat de bestemming van de trucks is.

10:31

VN-noodhulpcoördinator 'geschokt' door inval ziekenhuis

VN-noodhulpcoördinator Martin Griffiths is ""geschokt"" door de berichten over de Israëlische inval in het al-Shifa-ziekenhuis. ""De bescherming van pasgeborenen, patiënten, medici en alle burgers gaat boven al het andere"", zegt hij op X . ""Ziekenhuizen zijn geen slagvelden.""

Het contact met het medisch personeel in het ziekenhuis is verloren gegaan, zegt de chef van Wereldgezondheidsorganisatie Tedros Adhanom Ghebreyesus. ""We zijn diep bezorgd over hun veiligheid en die van de patiënten.""

10:06

Israël: VN-trucks mogen bijtanken

Het Israëlische leger zegt dat enkele hulptrucks van de Verenigde Naties vandaag worden bijgetankt. Dat zou gebeuren bij de Rafah-grensovergang tussen Egypte en de Gazastrook na een verzoek van de Amerikaanse regering.

In de Gazastrook is er volgens hulporganisaties dringend brandstof nodig om ziekenhuizen, bakkerijen, stroomgeneratoren en waterpompstations draaiende te houden. Israël blokkeert de leveringen al weken, naar eigen zeggen omdat de brandstof gestolen kan worden door Hamas.

09:18

Beelden van ziekenhuis voor inval 

Het door Hamas geleide ministerie van Volksgezondheid heeft beelden vrijgegeven van het al-Shifa-ziekenhuis. Die zouden zijn gemaakt voordat het Israëlische leger het ziekenhuis binnenviel. De situatie in het ziekenhuis is al langer schrijnend door het gebrek aan brandstof en medische goederen.

09:09

'Schoten buiten het gebouw'

Een arts in het al-Shifa-ziekenhuis zegt tegen persbureau Reuters dat er buiten het gebouw schoten worden gehoord. Hij sommeert mensen in het ziekenhuis weg te blijven van de ramen. Er zijn geen berichten over gevechten binnen het complex.

09:01

'Geen harde bewijzen van commandopost onder ziekenhuis'

""Israël is er al jaren van overtuigd dat Hamas een commandocentrum heeft onder het ziekenhuis, maar harde bewijzen daarvan heeft het land nooit met de wereld gedeeld.

Eergisteren kwam Israël wel met een video van een kelder onder een ander Gazaans ziekenhuis dat inmiddels al leeg was. In die video beweren ze dat Hamas daar een uitvalsbasis had. En volgens het Israëlische leger is er een commandopost onder het al-Shifa-ziekenhuis. Die claims blijven lastig te verifiëren. Hamas ontkent alles en zegt dat ze niets te verbergen hebben in het ziekenhuis.

De Verenigde Staten hebben Israël gewaarschuwd. Ze willen geen vuurgevechten in het ziekenhuis, en willen niet dat er patiënten worden gedood. Je merkt dat de toon vanuit de VS de afgelopen tijd is veranderd. Biden blijft benadrukken dat de VS achter Israël staat. Maar je merkt dat naarmate het aantal burgerdoden in Gaza stijgt en de situatie in de ziekenhuizen schrijnender wordt, de druk op Biden toeneemt om Israël op te roepen tot een staakt-het-vuren.""

08:44

Al Jazeera: meerdere afdelingen uitgekamd, mensen ondervraagd

Het Israëlische leger heeft enkele afdelingen van het al-Shifa-ziekenhuis uitgekamd, meldt Al Jazeera. Het zou gaan om de spoedeisende hulp, de chirurgieafdeling en de kraamafdeling. ""Militairen doorzoeken kamer voor kamer en gang voor gang"", zegt een verslaggever van de zender. ""Dokters en andere medische stafleden worden ondervraagd.""

Volgens Al Jazeera heeft het Israëlische leger elektronische checkpoints opgezet op meerdere plekken in het ziekenhuis. Zowel stafleden als patiënten worden om de beurt geroepen om ondervraagd te worden.

Mohammed Zaqout, directeur ziekenhuizen in de Gazastrook, zegt tegen persbureau AP dat er veel angst is in het ziekenhuis. ""Mensen zijn aan het schreeuwen. Het is een ontzettend enge situatie. We kunnen niets doen voor de patiënten, behalve bidden.""

06:55

Israëlisch leger: ziekenhuis misschien wel 'kloppend hart' van Hamas

Het al-Shifa-ziekenhuis in Gaza-Stad is volgens een woordvoerder van het Israëlische leger ""misschien wel het kloppende hart"" van Hamas. Volgens het leger ligt er een commandopost onder het ziekenhuis. Hamas ontkent dat.

Het leger probeert het ziekenhuis te evacueren, zegt de woordvoerder tegen CNN. ""We hebben brandstof mee voor de essentiële diensten en mobiele couveuses om te proberen de baby's uit het ziekenhuis te krijgen.""

De Palestijnse Autoriteit beschuldigt het Israëlische leger van ""een nieuw misdrijf tegen de menselijkheid, de medische staf en de patiënten"". ""Wij houden de bezetters volledig verantwoordelijk voor de levens van de medici, patiënten en ontheemden in al-Shifa"", zegt het ministerie van Volksgezondheid tegen het Palestijnse persbureau WAFA, dat is gelieerd aan de Palestijnse Autoriteit.

Het Israëlische leger heeft op chatapp Telegram foto's gepubliceerd van dozen waarin volgens het opschrift medische goederen en babyvoedsel zitten. Het is niet te verifiëren of het leger ook daadwerkelijk die goederen naar het ziekenhuis brengt.

06:13

Hamas: niets te verbergen in al-Shifa-ziekenhuis

Het door Hamas geleide ministerie van Volksgezondheid in Gaza zegt dat er niets verborgen ligt in het al-Shifa-ziekenhuis in Gaza, waar het Israëlische leger een ""operatie"" uitvoert tegen Hamas. ""Er zijn alleen artsen, patiënten en thuisloze mensen.""

Volgens het ziekenhuis verblijven er ongeveer 650 patiënten, en tussen de 5000 en 7000 mensen die hun huis zijn ontvlucht.

Het Israëlische leger beticht Hamas ervan het ziekenhuis en de patiënten te gebruiken als menselijk schild. Het leger zegt dat het Hamas gisteren heeft gewaarschuwd om alle militaire activiteit in het gebouw binnen 12 uur te beëindigen. ""Maar dat hebben ze helaas niet gedaan.""

04:38

Israëlische soldaten binnen op spoedeisende hulp

Volgens een correspondent van nieuwszender Al Jazeera zijn Israëlische troepen het al-Shifa-ziekenhuis binnengedrongen. Volgens hem zijn er tientallen militairen op de spoedeisende hulp en staan tanks op de binnenplaats van het complex.

Het Israëlische leger spreekt van een ""gerichte operatie"" tegen Hamas. Het leger zegt dat de terreurorganisatie een commandocentrum heeft onder het ziekenhuis.

04:25

Witte Huis: we willen geen vuurgevecht zien in een ziekenhuis

Het Witte Huis vindt dat de ziekenhuizen en de patiënten die er verblijven ""beschermd moeten worden"". Dat zei een woordvoerder naar aanleiding van de inval in het al-Shifa-ziekenhuis in Gaza door Israëlische troepen.

De woordvoerder zegt dat het Witte Huis ""geen aanval op een ziekenhuis vanuit de lucht steunt"". Ook willen zij ""geen vuurgevechten zien in een ziekenhuis waar onschuldige, hulpeloze mensen medische zorg proberen te krijgen"".

03:11

Biden en Netanyahu bellen over Israëlische gijzelaars

De Amerikaanse president Biden en de Israëlische premier Netanyahu hebben tijdens een telefoongesprek op dinsdagmiddag (Amerikaanse tijd) ""uitvoerig gesproken over het bewerkstelligen van de vrijlating van Israëliërs die door Hamas worden gegijzeld, waaronder kinderen en Amerikanen"". Dat staat in een verklaring van het Witte Huis.

Eerder vandaag zei Biden op een klimaatbijeenkomst in het Witte Huis dat hij een hoopvolle boodschap had voor de mensen die door Hamas worden vastgehouden in Gaza. ""Ik ben iedere dag in gesprek met de mensen die hierbij betrokken zijn. Hou vol, we komen eraan."" Op details kon hij niet ingaan.

In de verklaring wordt niet gesproken over de inval in het al-Shifa-ziekenhuis.

01:24

Israëlische leger gaat al-Shifa-ziekenhuis binnen

Het Israëlische leger zegt dat troepen het al-Shifa-ziekenhuis in Gaza-Stad zijn binnengegaan. Volgens Israël gaat het om een ""precieze en gerichte operatie tegen Hamas in een bepaald gebied in het ziekenhuis"". Volgens Israël en de Verenigde Staten bevindt zich een commandopost van Hamas onder het ziekenhuis.

Het door Hamas geleide ministerie van Volksgezondheid in Gaza zegt dat het complex vanaf het westen wordt bestormd door Israëlische troepen. Dat schrijft de aan Hamas gelieerde nieuwssite Shehab.

Aan het begin van de nacht kwam het bericht naar buiten dat het Israëlische leger gemeld zou hebben binnen enkele minuten het ziekenhuis binnen te vallen. Ze waarschuwden iedereen weg te blijven van ramen en deuren.

Het al-Shifa-ziekenhuis is het grootste ziekenhuis van de Gazastrook en is omsingeld door het Israëlische leger. Al dagen wordt er rond het ziekenhuis hevig gevochten. De situatie in het gebouw is intussen schrijnend. Er is geen stroom en nauwelijks voedsel of water. Volgens de ziekenhuisdirecteur zijn er in de afgelopen dagen tientallen mensen overleden, onder wie drie baby's. Vanwege de gevechten kunnen doden niet begraven worden. In het ziekenhuis liggen volgens de directeur meerdere lichamen in staat van ontbinding.

Cijfers over hoeveel mensen er in het ziekenhuis verblijven lopen uiteen. Volgens de WHO zijn er zo'n 700 patiënten en meer dan 400 medewerkers in het complex. Ook zouden er zo'n 3000 vluchtelingen zitten.

01:00

Welkom

We gaan verder in dit liveblog. Het blog van gisteren is hier terug te lezen.",2023-01-01,2023-11-01,2023-11-13
42792130,Vanavond op tv: In gesprek met BBB-lijsttrekker Caroline van der Plas,NOS.nl,2023-11-15,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van de BoerBurgerBeweging, die bij de Provinciale Statenverkiezingen in maart plots in alle provincies de grootste partij werd. Wil de BBB deelnemen aan een coalitie, en wat wil de partij met het land? Lijsttrekker Caroline van der Plas is te gast.

Kijk hier alle vorige interviews terug.",2023-01-01,2023-11-01,2023-11-13
42790086,Jetten: 'Geen behoefte om vrolijk spelletjes te spelen met Forum',NOS.nl,2023-11-01,Vaste prik in de NOS op 3-verkiezingsuitzending is het spelen van een spelletje. Maar D66-leider Jetten wil dat niet doen met FvD-leider Baudet. Hij verwijt die partij dat die haat en racisme heeft aangewakkerd. Baudet noemt Jetten daarop 'acteur'.,2023-01-01,2023-11-01,2023-10-30
42790096,Vanavond op tv: Hulpgoederen voor Gaza • In gesprek met Stephan van Baarle (Denk),NOS.nl,2023-11-01,"Gaza helpen via zee?

Honderden mensen met een buitenlands paspoort en tientallen gewonde Palestijnen konden vandaag Gaza verlaten, omdat de grens met Egypte even open was. Goed nieuws, maar ondertussen komen nog nauwelijks hulgoederen het gebied in.

Internationaal wordt gesproken om eten, drinken en medicijnen over zee naar Gaza te brengen. We bespreken de opties met viceadmiraal buiten dienst Ben Bekkering.

In gesprek met Stephan van Baarle (Denk)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond trappen we af met Stephan van Baarle, de nieuwe lijsttrekker van Denk.",2023-01-01,2023-11-01,2023-10-30
42790130,"Yeşilgöz (VVD) heeft 'niets' met oneliners Wilders (PVV), maar deur niet dicht",NOS.nl,2023-11-03,"VVD-leider Yeşilgöz heeft afstand genomen van PVV-leider Wilders. Enkele maanden geleden zei Yeşilgöz dat ze samenwerking met de PVV niet uitsloot, zoals haar voorganger Rutte wel deed. Maar in het NOS Radio 1-verkiezingsdebat was er van deze toenadering weinig meer te merken en botsten de twee partijen over het asielbeleid.

In het PVV-verkiezingsprogramma staat volgens Yeşilgöz ""echt niets wat het land vooruitbrengt, maar wel het land ""kapot maakt"". Wilders pleit bijvoorbeeld voor een algehele asielstop. ""Ik heb helemaal niets met wat hij hier verkondigt,"" zei Yeşilgöz.

Wilders op zijn beurt zei dat de VVD de afgelopen jaren vooral D66-beleid had uitgevoerd en dat er steeds meer asielzoekers bij zijn gekomen. Hij vindt ook dat de VVD-leider niet tegen kritiek kan, waarop Yeşilgöz zei: ""Ik raak niet geïrriteerd van dit geblèr, maar vind het vermoeiend.""

Kijk hier naar de botsing tussen Yeşilgöz en Wilders 

Op een vraag of VVD nu spijt had van haar toenadering tot de PVV zei Yeşilgöz kort: ""Ik sluit geen kiezers uit. Maar oneliners schreeuwen waar niemand iets mee kan, helpt niet.""

""In het NOS Radio 1-verkiezingsdebat viel op dat het er in het algemeen best vriendelijk aan toe ging. Er zijn veel nieuwelingen en die willen een debat inhoudelijker doen. Het ging er tot nu toe redelijk voorzichtig aan toe, maar vanavond waren er wel een aantal lijsttrekkers die er fel in gingen.

Vooral de confrontatie tussen VVD-leider Yeşilgöz en PVV-leider Wilders bij het thema migratie viel op. In maart zei de nieuwe partijleider nog nadrukkelijk dat ze samenwerking met de PVV niet uitsloot. Ze zegt iedere keer erbij dat ze zijn kiezers niet wil uitsluiten. Maar over Wilders en zijn partijprogramma was de VVD-leider nu veel duidelijker door te zeggen dat ze er helemaal niets mee heeft. Dat biedt niet heel veel aanknopingspunten. Maar helemaal dicht is de deur nog niet.""

Het Radio 1-verkiezingsdebat is het eerste grote debat met bijna alle lijsttrekkers. Omtzigt van Nieuw Sociaal Contract had een andere afspraak. De debatten gingen onder meer over klimaat, bestaanszekerheid en het terugwinnen van het vertrouwen in de politiek.

Kijk hier naar een aantal opmerkelijke momenten in het 2,5 uur durende debat

Ook de oorlog tussen Israël en Hamas kwam aan de orde, waar vooral GroenLinks-leider Timmermans kritisch was op de recente aanvallen van Israël op Gaza. Hij noemde de aanvallen ""op geen enkele manier proportioneel"".

Zijn partij begrijpt dat Israël zich moet verdedigen tegen de aanvallen van de terreurorganisatie Hamas. ""Maar de vraag is langzamerhand wel: moeten er twee miljoen mensen zo lijden?"" Hij denkt dat deze aanvallen het land ook niet helpen. ""Zo creëer je meer haat.""

PVV-leider Wilders was het daar absoluut niet mee eens. Hij noemde de uitspraak over het creëren van haat stuitend. ""Israël vecht om zijn bestaan. Ze moeten hard terugslaan en hun optreden is wel proportioneel.""

VVD-leider Yesilgöz benadrukte vooral dat Israël wel degelijk het recht heeft om zich te verdedigen. ""Hamas en Hezbollah zijn terroristische organisaties die de staat Israël willen vernietigen.""

Kijk hier de video",2023-01-01,2023-11-01,2023-10-30
42790151,Van der Plas: 'Klimaat en duurzaamheid spelen helemaal niet bij de kiezer' ,NOS.nl,2023-11-03,"BBB-lijsttrekker Van der Plas is kritisch over windparken op zee, die ze vergelijkt met ""30.000 Eiffeltorens"". D66-lijsttrekker Jetten wijst erop dat klimaatverandering grote gevolgen heeft voor Nederland.",2023-01-01,2023-11-01,2023-10-30
42792200,Ouwehand (PvdD) en Yeşilgöz (VVD) over bombardementen Israël: 'Netanyahu voor strafhof',NOS.nl,2023-11-21,"Ouwehand (PvdD) heeft kritiek op het beleid van de Nederlandse overheid dat ze wel de aanslag van Hamas veroordeelt, maar niet de bombardementen die Israël op Gaza uitvoert.",2023-01-01,2023-11-01,2023-11-20
42790154,"Marijnissen versus Jetten: 'U verwijt mij negativisme?""",NOS.nl,2023-11-03,SP-lijsttrekker en D66-lijstrrekker tegenover elkaar tijdens het NPO Radio 1-verkiezingsdebat.,2023-01-01,2023-11-01,2023-10-30
42790163,"Het verkiezingsthema zorg: cruciaal voor de kiezer, gemeden door de politicus",NOS.nl,2023-11-04,"Sjoerd Mouissie

Datajournalist

Sander Zurhake

redacteur Gezondheidszorg

Sjoerd Mouissie

Datajournalist

Sander Zurhake

redacteur Gezondheidszorg

Gezondheidszorg staat op nummer één op de ranglijst van thema's die het zwaarst wegen voor kiezers bij het bepalen van hun stem voor de komende verkiezingen. Dat komt naar voren uit een peiling van Ipsos, in opdracht van de NOS, onder een representatieve groep stemgerechtigde Nederlanders.

Wat opvalt is dat het in de politieke campagnes nauwelijks gaat over de besluiten die nodig zijn om de zorg toegankelijk te houden. En pijnlijke keuzes zijn daarbij onontkoombaar.

De toestand van de gezondheidszorg in vogelvlucht:

Toegankelijkheid basiszorg niet meer vanzelfsprekend

In 2021 werd het Nederlandse zorgstelsel door de toonaangevende onderzoeksorganisatie The Commonwealth Fund gerekend tot de best presterende wereldwijd. Op die ranglijst stond Nederland tweede. Onder meer de toegankelijkheid werd geprezen.

Sindsdien is er veel gebeurd waardoor de toegankelijkheid van de Nederlandse zorg is verslechterd.

Door de coronapandemie liep de werkdruk fors op en ontstond er een tekort aan zorgpersoneel.

Sommige wachtlijsten en personeelstekorten (zoals in de verpleeghuiszorg) staan los van corona en zijn het gevolg van het beleid dat de afgelopen jaren onder premier Rutte is gevoerd.

Zo is sinds 2015 het aantal mensen op de wachtlijst voor een verpleeghuis verdubbeld. Het kabinet bleek nauwelijks bereid het aantal verpleeghuiszorgbedden uit te breiden.

Indien het budget voor verpleeghuizen wordt verhoogd, zal het overigens lastig zijn om personeel te vinden. Mensen worden afgeschrikt door de hoge werkdruk en vinden de arbeidsvoorwaarden mager.

Toch had het personeelstekort niet zo nijpend hoeven zijn. Daarvoor moeten we terug naar 2013. 'Den Haag' besloot toen verzorgingshuizen alleen toegankelijk te houden voor ouderen met een zwaardere indicatie. Daarop sloten zorginstellingen in rap tempo verzorgingshuizen. Duizenden zorgmedewerkers verloren hun baan. Dat zijn mensen die nu hard nodig zijn.

Een ander pijnpunt zijn de hardnekkige wachtlijsten in de geestelijke gezondheidszorg. De maximaal aanvaardbare wachttijd van 14 weken wordt overal in het land overschreden.

Er is niet één bepaalde oorzaak aan te wijzen voor de verslechterde toegankelijkheid van de GGZ. Duidelijk is wel dat het aantal mensen dat om psychische hulp vraagt toeneemt.

Mensen met zware problemen moeten het langst wachten. Dat komt doordat het voor instellingen aantrekkelijk is om mensen met relatief simpele aandoeningen als eerste te behandelen. Dat kost minder tijd en is goedkoper. Intussen kunnen mensen met zwaardere klachten nieuwe problemen krijgen terwijl ze op hulp wachten. De patiënten doen dan bijvoorbeeld een beroep op hun huisarts, waardoor die het drukker krijgt.

Personeelstekorten stijgen explosief

De breed ervaren werkdruk leidt tot een uitstroom van verschillende type zorgprofessionals. Het aantal medewerkers dat buiten de zorg een baan zoekt is de afgelopen twee jaar toegenomen. Het aantal onvervulde vacatures in de zorg is sinds 2021 verdubbeld. De abnormale werkdruk tijdens de coronapandemie heeft in verschillende zorgsectoren, zoals de ziekenhuizen, zeker bijgedragen aan het ziekteverzuim en de uitstroom van medewerkers.

Zorguitgaven nemen toe, toegankelijkheid neemt af

Opeenvolgende kabinetten zoeken al jaren naar manieren om de zorgkosten in de hand te houden. Op de rijksbegroting is zorg de grootste kostenpost. Voor komend jaar is circa 103 miljard euro (op totale rijksuitgaven van ongeveer 433 miljard) begroot. Dat is ruim 23 procent van alle Nederlandse uitgaven en ruim 11 procent van het bruto nationaal product. Internationaal staat Nederland in de top qua zorguitgaven.

Zorgverzekeraars hebben sinds de zorgstelselwijziging van 2006 de wettelijke taak om via zorginkoop voor iedereen in Nederland voldoende en betaalbare zorg te organiseren. Dat lukt niet meer. Een jaar geleden zei Joep de Groot, directeur van zorgverzekeraar CZ, geen garantie te kunnen geven ""dat zorg altijd voor iedereen toegankelijk is"".

En de zorgpremie stijgt (sinds 2014 met zeker 60 procent) al is deze stijging vooral toe te schrijven aan inflatie en gestegen personeelskosten.

Politiek ziet mantelzorg als oplossing

Sinds de verzorgingshuizen in 2013 als bezuinigingsmaatregel massaal werden gesloten, is het aantal mensen dat mantelzorg verleent sterk toegenomen. Een Kamermeerderheid vond dat destijds een goede maatregel. Maar vorige maand nam de Tweede Kamer een motie aan om het verzorgingshuis in ere te herstellen.

Om personeelstekorten aan te pakken blijkt langer thuis wonen trouwens niet erg efficiënt. Als er 's nachts thuis wat misgaat, moet er een hulpverlener naar een oudere toe. In een verpleeghuis kan een hulpverlener tegelijk twee mensen helpen.

Toch zien veel politieke partijen de mantelzorger nog steeds als de oplossing voor een maatschappelijk probleem. Maar dat is het niet, als je kijkt naar de bevolkingsopbouw van Nederland.

Aan de bevolkingspiramide is te zien dat de 45- tot 65-jarigen op dit moment de sterke schouders van de maatschappij zijn. Zo verleent deze groep relatief veel mantelzorg en passen opa en oma ook geregeld op de kleinkinderen als de ouders werken.

Maar ook de generatie van de 'sterke schouders' wordt ouder. En het is de vraag of de maatschappij de zorg voor deze mensen over pakweg twintig jaar kan opvangen. 

Hierover durven politieke partijen zich nog niet écht uit te spreken.",2023-01-01,2023-11-01,2023-10-30
42790177,Eerste grote verkiezingsdebat met 16 lijsttrekkers voorbij,NOS.nl,2023-11-03,"gisteren, 22:59

Bikker (CU): kabinet moet wegblijven bij WK in Saudi-Arabië

Nieuwsuur

@Nieuwsuur

Moet het Nederlandse kabinet naar WK’s in landen als Qatar en Saudi-Arabië? @mirjambikker vindt van niet. Toch was het ChristenUnie-minister Carola Schouten die akkoord ging met de reis van sportminister Helder naar Qatar. Mirjam Bikker legt uit hoe dat kon. #nieuwsuur https://t.co/xjlHJsHt9n

22:46

3 november 2023

gisteren, 21:53

Omtzigt wil apart debat met Yesilgöz, VVD kijkt het nog even aan

NSC-leider Omtzigt wil één uur lang debatteren met VVD-leider Yesilgöz over bestaanszekerheid, zo laat hij via X, het voormalige Twitter weten. Afgelopen maandag heeft hij lang debat met Timmermans gehad. De VVD neemt de uitnodiging niet meteen aan. Aanstaande zondag is het RTL-debat en daar staat het thema bestaanszekerheid ook op het draaiboek. ""Als er daarna losse eindjes zijn, kijken we wel verder"", zeggen ze nu bij de VVD.

Nieuw Sociaal Contract

@NwSocContract

Nu zelfs de @VVD het heeft over bestaanszekerheid, weten we zeker dat er echt een groot probleem is.

@PieterOmtzigt daagt @DilanYesilgoz uit om hierover met hem een uur in debat te gaan. Om samen te kijken naar échte oplossingen in plaats van oneliners. https://t.co/xcs1QD2P9V

20:04

3 november 2023

gisteren, 21:40

CU-leider Bikker nu bij Nieuwsuur

Nieuwsuur

@Nieuwsuur

Vanavond om 21:30 uur in #Nieuwsuur @NPO2: 
▶️Leider Hezbollah: 'Hamas-aanvallen waren puur Palestijns'
▶️Journalisten in Gaza bewust doelwit?
▶️Verkiezingsgesprekken: CU-lijsttrekker @mirjambikker is te gast https://t.co/6K0JOVooFs

17:28

3 november 2023

gisteren, 21:25

Stoffer (SGP) over lhbti'ers in zijn eigen familie

SGP-lijsttrekker Stoffer wordt in het NOS op 3-verkiezingsprogramma geconfronteerd met de vraag hoe hij ervoor wil zorgen dat lhbti'ers zich gezien blijven voelen, ondanks de standpunten van zijn partij hierover.

gisteren, 21:00

Confrontatie tussen Olf (Bij1) en Stoffer (SGP) over Israël-Hamas

Ook in het NOS op 3-verkiezingsdebat komt ook de oorlog tussen Israël en Hamas ter sprake. Stoffer koos bewust als zijn muzieknummer eerder in het programma het Israëlische volkslied. Daar zou later in het debat op teruggekomen worden. Dat moment is nu aangebroken.

""Ik vind dat Israël daar moet optreden en Hamas als terroristische organisatie echt moet wegvagen. Wat heel moeilijk is, is dat daar heel veel mensen wonen. Het meest kwalijke wat de Palestijnse bevolking overkomt, is haar eigen leiding"", zegt Stoffer, die toevoegt dat ieder mensenleven kostbaar is.

""Wat ik hier vooral hoor is iemand die totaal geen besef heeft van historische context"", verwijt Olf de SGP-lijsttrekker.

gisteren, 20:36

Spreidingswet gaat Stoffer (SGP) te snel, Dassen (Volt) wil ook Europese spreidingswet

Het tweede thema is migratie. Dassen (Volt) zegt dat de spreidingswet gaat helpen met het opvangen van vluchtelingen in Nederland. Dat Nederland niet genoeg mensen kan opvangen, noemt Dassen een ""misvatting"" die hij uit de wereld wil helpen. Hij haalt daarbij uit naar de VVD, die te weinig in opvang investeerde, zegt Dassen. ""Dat kan echt anders, die keuze hebben we, maar dan moet de politieke wil er ook wel voor zijn."" Hij zegt ook voorstander te zijn van een Europese spreidingswet.

Olf, lijsttrekker van Bij1, zegt dat iedereen vrij moet zijn om te gaan en staan waar hij of zij wilt. ""Ze moeten gelijk mee kunnen doen aan de samenleving.""

""Mensen die in nood zijn die moet je opvang bieden, maar ook kijken naar wat je aankunt als samenleving"", reageert SGP-lijsttrekker Stoffer. Hij noemt als voorbeeld dat in zijn dorp op de Veluwe jongeren lastig een eigen plek vinden. De spreidingswet gaat volgens Stoffer te snel.

gisteren, 20:30

Programmaonderdeel Dilemma's

De lijsttrekkers krijgen elk een minuut de tijd om te kiezen uit een aantal dilemma's. Daar zitten een aantal lastige en een aantal verrassende keuzes bij. Ook licht SGP-lijsttrekker Stoffer toe waarom hij als enige niet bij Nieuwsuur verschijnt.

gisteren, 20:05

Jongeren stellen vragen over het klimaat

Het eerste thema bij het debat van NOS op 3 is het klimaat. De eerste vraag is voor SGP-lijsttrekker Stoffer. Neemt hij niet een te afwachtende houding aan als hij zegt dat klimaat ""in Gods handen"" is, vraagt iemand. Nee, antwoordt Stoffer. ""Er moeten ook concrete stappen gezet worden.""

""Waar mijn frustratie zit is dat we het niet genoeg Europees aanpakken"", zegt Dassen (Volt). Als voorbeeld noemt hij dat het ene land juist kerncentrales wil bouwen, en het andere Europese land juist kerncentrales sluit.

Bij1-lijsttrekker Olf zegt dat er niet per se minder boeren hoeven te zijn wat hem betreft, maar dat ze wel kleiner moeten zijn. Op de vraag of dat geen risico oplevert voor de voedselzekerheid antwoordt hij ontkennend.

gisteren, 19:38

NPO Radio 1-verkiezingsdebat afgelopen

Het eerste grote debat tussen de lijsttrekkers is afgelopen. Maar bij NOS op 3 gaan Laurens Dassen (Volt), Chris Stoffer (SGP) en Edson Olf (Bij1) in gesprek met twintigers en dertigers.

Het NOS op 3-verkiezingsprogamma is vanaf 20:00 te volgen op YouTube en op NOS.nl en in de NOS-app. 

gisteren, 19:12

Thema vertrouwen in de politiek: verwijten en 'gebekvecht'

Een aantal politici worden nog gevraagd wat hun plannen zijn om het vertrouwen in de politiek te verbeteren. Ze zijn het er allemaal over eens dat de politiek teveel bezig is met elkaar vliegen afvangen, maar vervolgens uitten ze wel weer kritiek op elkaar. De SP wijst naar de regerende partijen die de burger de afgelopen jaren in de steek zouden hebben gelaten. Yesilgöz antwoordt daarop: ""Dit is nu precies waar mensen niet op zitten te wachten. Ze vragen vooral: fix mijn problemen."" BBB voegt toe: ""Hou op met bekvechten, het lijkt wel een kleuterklas.""

gisteren, 19:03

FvD, JA21 en Denk in debat over migratie

Thierry Baudet (FvD), Joost Eerdmans (JA21) en Stephan van Baarle (Denk) praten door over het migratiethema.

Baudet wil de komende tien jaar geen asielaanvragen. Wel wil hij een uitzondering maken voor een aantal bekende klokkenluiders, zoals de Amerikaanse klokkenluider Edward Snowden. Eerdmans is het daar niet mee eens: ""Als je zegt dat je toch een x- aantal toelaat, dan moet je toch weer gaan controleren. Dan blijft de stroom naar je toe komen.""

Eerdmans noemt het onduidelijk wie er zich allemaal onder de vluchtelingen bevindt. Volgens van Baarle wordt er verschillend gekeken naar bijvoorbeeld Oekraïense vluchtelingen en vluchtelingen uit andere landen. Hij zegt dat hierbij racisme een rol speelt. 

Van Baarle wil niet alleen veel meer investeren in de opvangcapaciteiten van Nederland, maar ook in delen van de wereld waar vluchtelingen vandaan komen.

Baudet zegt in alle gevallen voor Nederland te kiezen. ""De internationale verdragen interesseren me niet, die zeggen wij op als ze moeilijk gaan doen."" Dat kan inderdaad, beaamt Eerdmans. Volgens hem is een brief daarvoor genoeg. ""Maar er kan zoveel meer met politieke wil.""

gisteren, 18:50

Yesilgöz neemt afstand van PVV-leider Wilders 'heb er helemaal niets mee'

D⭕️minique v.d. Heyde

@DominiqueHeyde

Yeşilgöz sluit geen kiezer uit zegt ze, maar ze heeft helemaal niks met wat Wilders allemaal gezegd heeft. NOS #radiodebat

18:48

3 november 2023

VVD-leider Yesilgöz heeft meer afstand genomen van PVV-leider Wilders. In maart zei de VVD-lijsttrekker dat ze samenwerking met de PVV niet uitsluit. Nu zegt ze: ""Als ik kijk naar Wilders en zijn programma en wat hij aankondigt, heb ik daar helemaal niets mee."" Het gesprek tussen Wilders en Yesilgöz over migratie verliep kribbig.

gisteren, 19:10

Kijken: ""stoere praatjes"", ""stekker eruit trekken"" en nog meer

gisteren, 18:49

CDA-Bontenbal verwijt VVD 'opportunisme' met laten vallen kabinet

Het nieuwe debatthema is migratie en het CDA grijpt dit aan om de pijlen te richten op de VVD. Die heeft het kabinet laten vallen door, in de woorden van CDA-leider Bontenbal, de ""stekker eruit te trekken"" vanwege onenigheid over het beperken van asielzoekers.

Bontenbal vindt dat de VVD zijn verantwoordelijkheid als middenpartij is ontlopen en niet heeft doorgezocht naar oplossingen. ""Het is onbegrijpelijk dat u dit uit opportunistische redenen heeft gedaan"", zegt Bontenbal tegen VVD-lijsttrekker Yesilgöz. Die is het er niet mee eens en zegt dat de meningen veel te veel uiteenliepen.

PVV-leider Wilders richt zich ook op Yesilgöz en vindt dat de VVD alleen maar D66-plannen heeft uitgevoerd. PVV wil onder meer een asielstop en daar is de VVD niet van onder de indruk. ""We moeten naar oplossingen kijken en niet alleen maar oneliners zeggen"", aldus Yesilgöz.

gisteren, 18:31

Lijsttrekkers Ouwehand (PvdD) en Bikker (CU): vervuilers moeten betalen

Alle plannen met betrekking tot het klimaat kosten ook geld. Daarover gaan Esther Ouwehand (PvdD) en Mirjam Bikker (CU) in debat.

Ze willen beiden dat de grote vervuilers gaan betalen en dat die rekening voornamelijk niet bij de burger komt. Toch zullen er ook gevolgen voor iedereen zijn. ""Iedereen een eigen auto, dat gaat niet meer"", zegt Ouwehand.

Bikker werpt tegen dat ""een wijkverpleegkundige in Lunteren"" wel een auto nodig heeft om rond te kunnen rijden. ""We moeten de problemen niet versmallen"", vindt Ouwehand, maar Bikker vindt juist aandacht voor specifieke gevallen belangrijk. ""Ik wil realistische plannen. Mevrouw Ouwehand legt mooie doelen neer, maar ik wil weten hoe.""

gisteren, 18:16

Xander van der Wulp: lijsttrekkers zijn voorzichtig vriendelijk

NOS-verslaggever Xander Van der Wulp kijkt ook mee met het debat en het valt op dat de campagne wordt overschaduwd door de oorlog tussen Israël en Hamas, zoals het eerste blokje tussen VVD, PVV en GroenLinks-PvdA.

Ook merkt hij dat de onderlinge toon tussen de lijsttrekkers iets anders is dan voorheen. ""Ze zijn voorzichtig vriendelijk. Er zijn veel nieuwelingen die zeggen dat ze het inhoudelijker willen gaan doen.""

Van der Wulp weet nog niet of dit gaat lukken. ""Er staat veel op het spel de komende weken. Er ligt nog veel open en er kan nog veel gebeuren.""

gisteren, 18:26

BBB'er Van der Plas: niet enthousiast over windmolens

Het gaat nu over het klimaat en BBB-leider Van der Plas voelt weinig voor veel windmolens op zee en grote parken op het land. ""Het zijn wel 30.000 Eiffeltorens op zee."" De partij vindt dat Nederland veel te veel werk maakt van het klimaatbeleid. ""Wij doen er altijd een tandje bovenop en dat is niet nodig."" De partij is wel voor een kleine windmolen op het erf.

Ze wijst ook op een onderzoek waaruit blijkt dat Nederlanders het klimaat niet hoog op hun agenda hebben staan. GroenLinks-PvdA-leider Timmermans vindt dat politici de verantwoordelijkheid hebben om impopulaire onderwerpen te agenderen.

D66-leider Jetten is demissionair minister van Klimaat en vindt wel dat er meer moet gebeuren aan de opwarming van de aarde. Wel is hij er inmiddels van overtuigd dat er geen zonnepanelen moeten komen op landbouwgrond.

gisteren, 18:10

Marijnissen versus Jetten: 'U verwijt mij negativisme?'

SP-leider Marijnissen en D66-lijsttrekker Jetten stonden tegenover elkaar tijdens het NPO Radio 1-verkiezingsdebat over het onderwerp armoede.

gisteren, 17:56

Van Haga (BVNL) en Olf (Bij1) botsen over oplossing woningtekort

Edson Olf (Bij1) en Wybren van Haga (BVNL) zijn het over een ding eens: er moet iets veranderen aan de krapte op de woningmarkt. Maar over wat de oplossing is en wie er schuldig is aan het woningtekort kunnen ze elkaar niet vinden.

Bij1 heeft in het verkiezingsprogramma opgenomen dat mensen met veel woningen onteigend zouden moeten kunnen worden. Olf ziet als oplossing vooral een rol voor de overheid. ""De overheid of de gemeente moet zorgen voor het bouwen van woningen"", zegt Olf.  Volgens Van Haga (BVNL) is de overheid juist degene die de krapte op de woningmarkt heeft veroorzaakt door allerlei ""stupide regels"". Hij noemt het plan van Olf daarom ""lachwekkend"" en trekt de vergelijking met de Sovjet-Unie. Als de overheid verantwoordelijk is voor het toewijzen van woningen kunnen mensen wel 25 jaar wachten, zegt Van Haga.

gisteren, 18:05

Leiders debatteren over bestaanszekerheid

Aan het woord zijn nu de lijsttrekkers van CDA, D66 en SP over het thema bestaanszekerheid. Het is een onderwerp waarvoor steeds meer partijen zich sterk maken en het gaat onder meer over het bestrijden van armoede.

Oppositiepartij SP benadrukt, zoals ook in de Tweede Kamer, dat regeringspartijen D66 en CDA te weinig hebben gedaan en dat de SP-plannen om de huren te bevriezen en het minimumloon niet gesteund zijn.

CDA-leider Bontenbal maakt vooral duidelijk dat er meer gedaan moet worden voor het gezin ""in het spitsuur"" van het leven. De partij wil kijken naar de kinderbijslag en de kinderopvang bijna gratis maken. 

Ook D66-leider Jetten wil bijna gratis kinderopvang, net als een hoger minimumloon. ""Dit kabinet heeft trouwens wel veel gedaan"", vindt Jetten, die tevens demissionair minister voor Klimaat is. Hij noemt de lagere energiekosten en hogere lonen in bijvoorbeeld de zorg.

gisteren, 17:40

Stoffer (SGP) en Dassen (Volt) over internationale samenwerking 

Ook Chris Stoffer (SGP) en Laurens Dassen (Volt) spreken over de oorlog tussen Israël en Hamas en dan voornamelijk over de manier waarop internationaal samengewerkt wordt.

Volgens Dassen leggen de verschillen in wat de Europese landen hebben gestemd bij de VN-resolutie vorige week de zwakte van de Europese Unie bloot. De EU staat nu volgens Dassen ""niet met een stem in de wereld"". Hij ziet een gemeenschappelijk defensie- en buitenlandbeleid als oplossing hiervoor.

Stoffer is het hier volstrekt mee oneens, zegt hij. ""Dat je je eigen leger hebt"", noemt hij juist belangrijk als soeverein land. Hij wil niet dat in ""een toren"" in Brussel hierover wordt besloten.

gisteren, 17:33

Timmermans: Israël creëert meer haat, PVV vindt deze opmerking 'stuitend'

Het eerste thema is de oorlog tussen Israël en Hamas en de recente aanvallen van Israël op Gaza. GroenLinks-PvdA-leider Timmermans is kritisch en noemt de aanvallen ""op geen enkele manier proportioneel"". Zijn partij begrijpt dat Israël zich moet verdedigen tegen de aanvallen van de terreurorganisatie Hamas. ""Maar de vraag is langzamerhand wel: moeten er twee miljoen mensen zo lijden?"" Hij denkt dat deze aanvallen het land ook niet helpen. ""Zo creëer je meer haat.""

PVV-leider Wilders is het daar absoluut niet mee eens. Hij noemt de uitspraak over het creëren van haat stuitend. ""Israël vecht om zijn bestaan. Ze moeten hard terugslaan en hun optreden is wel proportioneel.""

VVD-leider Yesilgöz benadrukt vooral dat Israël wel degelijk het recht heeft om zich te verdedigen. ""Hamas en Hezbollah zijn terroristische organisaties die de staat Israël willen vernietigen.""

gisteren, 17:03

Waarover en met wie gaat welke lijsttrekker in debat?

Er zijn verschillende thema's waarover de lijsttrekkers in debat gaan. Ze doen dat per blok in twee rondes.

Blok 1: Actualiteit en Leiderschap 

Dilan Yesilgöz (VVD), Frans Timmermans (GroenLinks-PvdA) en Geert Wilders (PVV)

en

Chris Stoffer (SGP) en Laurens Dassen (Volt)

Blok 2: Bestaanszekerheid 

Rob Jetten (D66), Henri Bontenbal (CDA) en Lilian Marijnissen (SP)

en

Edson Olf (Bij1) en Wybren van Haga (BVNL)

Blok 3: Klimaat

Frans Timmermans (GroenLinks-PvdA), Caroline van der Plas (BBB) en Rob Jetten (D66)

en

Esther Ouwehand (PvdD) en Mirjam Bikker (CU)

Blok 4: Migratie

Dilan Yesilgöz (VVD), Geert Wilders (PVV) en Henri Bontenbal (CDA)

en

Thierry Baudet (FvD), Joost Eerdmans (JA21) en Stephan van Baarle (Denk)

Slotronde

Tot slot spreken de lijsttrekkers over het terugwinnen van het vertrouwen van de burger.

gisteren, 16:48

Kijken: Rondje Binnenhof #52

De lijsttrekkers zijn overal te zien: in debatten, de krant, op hun sociale media. Baudet clashte met Jetten in het NOSop3-debat en Timmermans en Omtzigt zochten overeenkomsten. Waarom zoeken deze twee elkaar op? En is Wilders milder geworden?

Bekijk hieronder Rondje Binnenhof:

gisteren, 16:42

Presentatoren Wilma Borgman en Winfried Baijens zitten al klaar

Het is bijna zover: om 17.00 uur begint het NPO Radio 1-verkiezingsdebat. Zestien lijsttrekkers discussiëren in het eerste grote debat over uiteenlopende onderwerpen. Alleen Pieter Omtzigt van Nieuw Sociaal Contract heeft de uitnodiging afgeslagen.

Presentatoren Wilma Borgman en Winfried Baijens zitten er klaar voor. Het debat is ook te volgen via NPO Politiek.

gisteren, 14:32

Om 20.00 uur bij NOS op 3: Dassen (Volt), Stoffer (SGP) en Olf (Bij1)

gisteren, 11:58

Terugluisteren: gesprek met lijsttrekker Denk

Het gesprek in het NOS Radio 1 Journaal met Denk-lijsttrekker Van Baarle is hier terug te luisteren.

gisteren, 11:36

Anne Frank Huis op 22 november stembureau

Op 22 november kunnen kiezers ook terecht in het Anne Frank Huis in Amsterdam. Burgemeester Halsema schrijft aan de gemeenteraad dat het huis die dag ""een bijzonder stembureau"" is. Dat betekent dat het andere openingstijden heeft dan 'gewone' stembureaus. Stemmers kunnen tussen 09.00 en 19.00 gratis het Anne Frank Huis bezoeken.

Het is voor ander publiek gesloten, maar als in de praktijk blijkt dat weinig mensen komen stemmen, worden wel andere bezoekers toegelaten. Halsema schrijft ook dat er vanwege de situatie in Israël en de Palestijnse gebieden speciale aandacht zal zijn voor de veiligheid van het stembureau.

Het speciale stembureau is een initiatief van de Anne Frank Stichting. Directeur Ronald Leopold benadrukt dat Anne Frank in een democratisch land (Duitsland) werd geboren, maar dat haar geboorteland vier jaar later veranderde in een dictatuur: ""Belangrijk is het besef dat democratie kwetsbaar is en we onze democratische waarden moeten koesteren. We hopen op de verkiezingsdag heel veel Amsterdammers in het Anne Frank Huis te mogen verwelkomen.""

De stichting zal de komende tijd extra aandacht vragen voor hoe belangrijk het is dat met name jongeren gaan stemmen. De stichting benadrukt dat het belang van vrijheid, gelijke rechten en democratie deel uitmaakt van haar missie. Volgens een woordvoerder staat het speciale stembureau los van de ontwikkelingen in Israël en Gaza.

gisteren, 10:38

De Jonge: geen stembureaus in gevangenissen

Demissionair minister De Jonge ziet niets in het plan om gedetineerden in gevangenissen te laten stemmen. Bonjo, de belangenorganisatie van gedetineerden, spant een kort geding aan tegen de Staat om aparte stembureaus af te dwingen. Gevangenen kunnen nu alleen met een volmacht stemmen en volgens Bonjo leidt dat in de praktijk tot problemen.

De Jonge vindt het een ""merkwaardig idee"". Hij wijst erop dat stembureaus publiek toegankelijk moeten zijn. ""En als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. Dat is precies niet de bedoeling bij een gevangenis."" De minister benadrukt dat gevangenen met een volmacht hun stem kunnen uitbrengen. ""Verder moeten we niet gaan.""

gisteren, 09:25

Voor het eerst in campagne: zestien lijsttrekkers in debat

Straks van 17.00 tot 19.30 uur is het NPO Radio 1-verkiezingsdebat. Het is het eerste grote debat waar bijna alle landelijke lijsttrekkers aan meedoen en discussiëren over bijvoorbeeld migratie, het herwinnen van het vertrouwen in de politiek, veiligheid en polarisatie. Er komen zestien lijsttrekkers, alleen Pieter Omtzigt van Nieuw Sociaal Contract heeft de uitnodiging afgeslagen.

Het programma wordt gepresenteerd door Wilma Borgman en Winfried Baijens. Het debat is ook te volgen via NPO Politiek en Nieuws.

gisteren, 08:52

Van Baarle voelt klimaat van demonisering tegen hem

Denk-lijsttrekker Van Baarle vindt dat er een ""klimaat van demonisering"" tegen hem wordt gecreëerd. In het NOS Radio 1 Journaal zei hij dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Van Baarle benadrukte dat hij antisemitisme walgelijk vindt, maar dat hij wordt weggezet op een manier die ""het voor mensen legitimeert om de meest verschrikkelijke dingen te uiten in mijn richting en soms ook overgaat in bedreigingen"". Hij gaat aangifte doen van de bedreigingen.

Van Baarle gebruikte eerder de omstreden leus 'From the river to the sea, Palestine will be free', die door sommigen als antisemitisch wordt gezien. Volgens de Denk-voorman staat die leus voor het opkomen voor mensenrechten en het bepleiten van één staat, die Palestina heet.

Volgens hem is één staat de enige weg naar een vreedzame oplossing; ""Daar moet sprake zijn van gelijke rechten voor iedereen, of je nou joods bent, christen of moslim. We zien al 75 jaar dat de Israëlische regering elk realistisch pad naar gelijkwaardigheid blokkeert.""

In het gesprek ging het ook over de 'successen' van Denk. Van Baarle noemde als voorbeelden dat zijn partij als eerste naar voren heeft gebracht dat de Belastingdienst discrimineert en dat Denk ook op andere gebieden heeft gezorgd voor een hardere aanpak van discriminatie: ""Wij hebben te maken met mensen in onze achterban die daar dagelijks mee te kampen hebben. We signaleren dat en brengen dat in de politiek."" 

Maandag is in het NOS Radio 1 Journaal weer een gesprek met een lijsttrekker. Dan is het de beurt aan SGP-voorman Stoffer.

gisteren, 07:32

Gedetineerden willen eigen stembureaus

Gedetineerden willen ook in gevangenissen kunnen stemmen. Hun belangenorganisatie, Bonjo, spant daarover een kort geding aan tegen de Staat. Bonjo-directeur Jaap Brandligt zegt tegen het AD dat het in de praktijk voor een gevangene problemen oplevert om een gemachtigde te vinden. Volgens Bonjo is ook het stemgeheim in het geding, omdat gedetineerden gedwongen worden om hun keus met iemand anders te delen.

gisteren, 07:11

Wie is Stephan van Baarle, de lijsttrekker van Denk?

De 32-jarige Stephan van Baarle is geboren in Rotterdam als kleinzoon van een Turkse bonenboer en groeide op met een alleenstaande Nederlandse moeder. ""Ik ben opgegroeid met twee landen en twee geloven"", zegt hij zelf. Van Baarle studeerde sociologie aan de Erasmus Universiteit en doceerde daar ook.

Net zoals veel partijgenoten zocht hij eerst zijn heil bij de PvdA, maar vanaf de oprichting van Denk in 2015 is Van Baarle betrokken bij die partij. Zijn lidnummer is 007. Van Baarle was onder meer voorzitter van de programmacommissie, medewerker in de Tweede Kamer en gemeenteraadslid in Rotterdam. Vanaf 2021 zit Van Baarle in de Kamer voor Denk. Afgelopen zomer volgde hij Farid Azarkan op als fractievoorzitter (en lijsttrekker). Van Baarle wil met zijn partij vooral ""opstaan tegen haat en discriminatie"".

gisteren, 07:10

Luisteren bij NPO Radio 1 om 08.30 uur: Van Baarle 

Presentator Astrid Kersseboom van het NOS Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Stephan van Baarle, lijsttrekker van Denk, te gast.

gisteren, 07:05

Onderzoek: oorlog Israël-Hamas niet heel belangrijk bij stemkeuze

De oorlog tussen Israël en Hamas speelt maar een minimale rol bij de stemkeuze van kiezers. Dat valt op te maken uit onderzoek van Ipsos in opdracht van de NOS. Ook de oorlog in Oekraïne is niet heel belangrijk bij de stemkeuze.

Volgens het onderzoek vinden Nederlanders inflatie, zorg, woningen, migratie en in mindere mate klimaat belangrijker.

gisteren, 07:02

Samenvatting van de dag van gisteren

In het NOS Radio 1 Journaal was in de ochtend Wybren van Haga van BVNL te horen die vooral pleit voor de vrije markt en ""barmhartig kapitalisme"".

Van alle partijen heeft de VVD de meeste donaties binnengekregen, zo 1,5 miljoen, blijkt uit een overzicht van het ministerie van Binnenlandse Zaken.

Bij NOS op 3 waren VVD-leider Dilan Yesilgöz (VVD) en BBB-leider Caroline Van der Plas het vooral niet eens over een richtgetal voor het toelaten van een maximumaantal asielzoekers per jaar. BBB wil een maximum van 15.000 asielzoekers, de VVD denkt dat het noemen van een richtgetal geen zin heeft, omdat het niet waar te maken is.

In Nieuwsuur was Thierry Baudet te gast, de lijsttrekker van FvD. Hij vindt het ""belangrijk voor de oppositie in de westerse wereld om economisch rendabele activiteiten te ontplooien"".

donderdag, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790181,'Betalen geen garantie voor schoon toilet langs de snelweg',NOS.nl,2023-11-01,"""Toiletten langs de snelweg zijn vaak ronduit smerig, zelfs wanneer je moet betalen voor je wc-bezoek"", concludeerde de ANWB nog maar twee jaar geleden na onderzoek. Heel langzaam lijkt er iets te verbeteren, nu benzinemaatschappijen als Shell en Total samenwerken met partijen als 2theloo en One Hundred Restrooms.

Shell zit midden in de ombouw van twintig Shell-cafés en daarbij horen ook 2theloo-toiletten. ""We hebben er al veertien omgebouwd, later dit jaar volgen er nog vijf en volgend jaar nog meer"", zegt een woordvoerder. ""Door de samenwerking met 2theloo hebben wij naar onze mening de toiletten kunnen verbeteren.""

Volgens Shell krijgen de wc's door de samenwerking de aandacht die ze verdienen, waardoor ze tijdig schoon en fris worden gemaakt. Ze zijn te gebruiken voor 80 eurocent per keer. Dat is een flinke prijs, maar de klant krijgt een waardebon toe, waarmee die in de shop korting kan krijgen op bijvoorbeeld de aankoop van een broodje of koffie.

Samenwerking met Total

Een concurrent van 2theloo, One Hundred Restrooms, werkt samen met Total. ""Wij hebben op dit moment een overeenkomst met TotalEnergies voor 22 tankstations. Voor een tankstation is het gewoon heel moeilijk om aan wc's een hoge prioriteit te geven en de zaak schoon te houden. Je moet erbovenop zitten"", zegt Mariëlle Romeijn van One Hundred.

Het bedrijf gebruikt een groot gedeelte van de omzet om de toiletten in een zo goed mogelijke staat te houden. ""Je ziet helaas regelmatig bij andere tankstations dat er misbruik van het systeem wordt gemaakt. Daar is gedacht: we zetten lekker zo'n poortje neer, kunnen we geld verdienen, want mensen moeten toch naar de wc. En vervolgens wordt er niks gedaan aan extra schoonmaak. Dat is natuurlijk heel slecht.""

Ook One Hundred laat bezoekers nu 80 eurocent betalen. Uit onderzoek blijkt dat er een sterke link is tussen wat mensen willen betalen en hun ervaring. ""Zolang de ervaring goed is, zijn mensen bereid meer te betalen. Hoever je kunt gaan? We hebben twee jaar geleden Europees onderzoek gedaan, en gemiddeld zijn bezoekers bereid 1,19 euro te betalen, al verschilt dat wel per land.""

Meer toiletten uitbesteed

Romeijn ziet een groeiende interesse bij partijen om de zorg voor de toiletten uit te besteden: ""Benzinemaatschappijen zijn enorm aan het investeren in laadpalen en andere faciliteiten op een tankstation. Door elektrisch laden bijvoorbeeld blijven mensen immers langer en daar moet je op inspelen.""

Poep op de muren smeren, dat doe je thuis toch ook niet?

Shariff El Aroussi is van familiebedrijf Jongeneel, dat diverse tankstations in Nederland heeft. Wat hij soms ziet op de toiletten gelooft hij met zijn eigen ogen niet: ""Verstoppingen door hele wc-rollen in het toilet, poep op de muren gesmeerd. Wat bezielt die mensen? Dat doe je thuis toch ook niet?"" Bij Jongeneel moet 50 eurocent worden betaald.

Tim Schoenmakers van de Belangenvereniging Tankstations, zegt in het NOS Radio 1 Journaal dat een hindernis zoals een poortje sowieso goed is. ""Vroeger was dat de mevrouw bij een schoteltje die je bozig aankeek, waardoor je netjes betaalde en je handen ging wassen. Zo'n poortje is de moderne variant daarvan. Want als iets gratis is, lijkt het geen waarde te hebben en gaan mensen zich vreemd gedragen, gaan ze er vaker naast plassen en zo. Dat moet je niet hebben.""

Automobilisten langs de snelweg reageren wisselend: ""Over het algemeen zijn toiletten wel schoon, zeker als je moet betalen"", zegt een klant van een tankstation in Rijswijk: ""Maar dat mag je ook wel verwachten. Op een plek waar je niet moet betalen, is het vaak smerig, moet je je voeten vegen voordat je de auto ingaat.""

Op de A27 zegt een mevrouw die veel langs de weg zit: ""Je hebt heel schone wc's, maar het kan ook drama zijn. Zelfs als je moet betalen, denk je soms achteraf: ik had hier niet voor willen betalen. Maar als ik zie dat er de hele dag schoonmakers aan het werk zijn, wil ik best een euro of anderhalve euro betalen.""

Een andere automobilist zegt: ""Betalen is langs de snelweg geen garantie voor een schoon toilet, maar 't wordt wel beter."" Een ander vindt die coupons die je krijgt voor iets in de shop, wel een gedoe. ""Dan kun je een dure Mars kopen en dan denken dat je korting krijgt.""",2023-01-01,2023-11-01,2023-10-30
42792241,Woensdag geen Nieuwsuur vanwege de uitslagenavond van de verkiezingen,NOS.nl,2023-11-21,"Woensdagavond 22 november is er geen uitzending van Nieuwsuur. We maken plaats voor de extra verkiezingsuitzending van de NOS.

Die begint om 20.30 uur op NPO1. Om 21.00 uur, als de stembureaus sluiten, wordt de eerste exitpoll bekendgemaakt. Daarna volgen de hele avond definitieve uitslagen uit verschillende gemeentes. Verslaggevers zijn overal in het land: zo staan ze bij zestien partijen, ze spreken kiezers en ze zijn bij het tellen van de stemmen.

De presentatie is in handen van Rob Trip en Simone Weimans. Malou Petter staat bij het uitslagenscherm. Voor wie toch een vleugje Nieuwsuur wil: onze eigen politiek duider Arjan Noorlander schuift ook aan, net als collega-analisten Xander van der Wulp en Marleen de Rooy.",2023-01-01,2023-11-01,2023-11-20
42790196,Volgend jaar geen lagere rente studieschuld: praktisch onhaalbaar,NOS.nl,2023-11-03,"De rente die studenten en afgestudeerden betalen over hun studielening wordt niet per 1 januari 2024 bevroren op het niveau van 2023.

Dat schrijft demissionair minister Dijkgraaf aan de Tweede Kamer. De Kamer had daarom gevraagd, wetende dat het waarschijnlijk niet uitvoerbaar is. Dat laatste blijkt nu inderdaad het geval.

Het vraagt grote aanpassingen van de systemen van DUO, die op zijn vroegst per 1 januari 2026 klaar zouden kunnen zijn. Ook zou de Wet studiefinanciering 2000 nog voor 1 januari gewijzigd moeten worden. ""Ook dat is niet realistisch gelet op de zeer korte periode"", zegt Dijkgraaf.

Duizenden euro's

De rente op studieleningen vervijfvoudigt op 1 januari van 0,46 naar 2,56 procent. Dat betekent dat studenten en afgestudeerden vaak duizenden euro's meer moeten gaan betalen.

Dijkgraaf gaat nu onderzoeken hoe het amendement van Kamerlid Pieter Omtzigt kan worden uitgevoerd. Die wil dat de belastingvoordelen voor expats langzaam worden afgebouwd en dat de opbrengst wordt gebruikt voor een lagere rente op studieleningen. Dat heeft waarschijnlijk vanaf 2026 effect.",2023-01-01,2023-11-01,2023-10-30
42792245,Onderzoek naar oud-president Bolsonaro om 'lastigvallen' bultrug met jetski,NOS.nl,2023-11-20,"De Braziliaanse oud-president Bolsonaro heeft in eigen land opnieuw een politieonderzoek naar hem lopen. Dit keer gaat het het om een incident met een walvis.

Bolsonaro zou afgelopen zomer op vakantie met een jetski op zo'n vijftien meter van de bultrug hebben gevaren. Daarbij zou hij een filmpje hebben gemaakt met zijn mobiele telefoon.

De Braziliaanse wetgeving verbiedt ""de opzettelijke intimidatie van alle walvisachtigen"", waaronder dolfijnen en bultruggen. Schepen met een draaiende motor mogen van het milieuagentschap bovendien niet binnen een straal van 100 meter van dergelijke dieren komen. De federale politie heeft nu een onderzoek ingesteld, meldt The Guardian .

Politiek gemotiveerd

Bolsonaro noemt het onderzoek politiek gemotiveerd. ""Elke dag beschuldigen ze mij van een of andere baldadigheid. Gisteren was het dat ik op walvissen jaagde"", aldus de oud-president tegen zijn aanhangers. Daarna vergeleek hij de minister van Justitie met een walvis.

De oud-president staat al niet bekend om zijn liefde voor de natuur. Zo kreeg hij de bijnaam 'chef kettingzaag' omdat in zijn regeringstermijn sprake was van grootschalige ontbossing van het Amazone-regenwoud.

Machtsmisbruik

Tegen Bolsonaro lopen meerdere onderzoeken van politie en justitie, zoals over het vervalsen van data over coronavaccinaties . Ook zou hij juwelen die hij kreeg in Saudi-Arabië niet op de juiste manier hebben aangegeven. Vorige maand zei een parlementaire onderzoekscommissie dat de oud-president moet worden vervolgd voor de bestorming van overheidsgebouwen in januari.

Bolsonaro mag tot 2030 niet meedoen aan de verkiezingen vanwege machtsmisbruik . Volgens de hoogste rechters in Brazilië zaaide hij onterecht twijfel over het elektronisch stemmen in het land.",2023-01-01,2023-11-01,2023-11-20
42790200,"Gaza-Stad omsingeld, maar 'groot grondoffensief wordt heel lastig'",NOS.nl,2023-11-03,"Het Israëlische leger heeft Gaza-Stad volledig omsingeld, maar een heel groot grondoffensief diep in de stad is naar verwachting geen goede optie voor Israël, denken twee deskundigen. Bovendien is het nog maar de vraag of een militaire oplossing voor de oorlog überhaupt binnen handbereik is.

Gisteravond werd duidelijk dat de stad is omsingeld door Israëlische militairen. ""Inmiddels zit het leger ook al in de buitenwijken van de stad en verplaatst het zich langzaam naar het centrum"", zegt Peter Wijninga, defensiespecialist bij het Haags Centrum voor Strategische Studies.

Met het omsingelen is het Israël vooral om te doen om het noorden van het zuiden te scheiden, denkt voormalig commandant Landstrijdkrachten Mart de Kruif. ""Hamas-strijders zitten vooral in het noorden. En die wil je isoleren"", zegt De Kruif.

Maar dat betekent ook dat burgers geen kant meer op kunnen. ""Ze bevinden zich in een uiterst gevaarlijke situatie; tussen twee vuren"", zegt Wijninga. ""Ze kunnen ook niet meer vluchten doordat het Israëlische leger alles heeft afgesloten om te voorkomen dat leden van Hamas of Islamitische Jihad vluchten.""

Buiten het isoleren van Hamas-strijders in het noorden is het nog onduidelijk wat Israël daarna gaat doen. ""Ik denk dat Israël hoopt dat ze niet heel Gaza-Stad hoeven in te gaan. Want dat wordt niet makkelijk"", zegt De Kruif.

""Als je verdergaat op de grond dan moet je elke tunnel, kamer en zolder in. Dat kost ontzettend veel mensen en weken tijd. Dat is niet in een paar dagen gedaan.""

Bovendien is Israël als klein land ""vreselijk beducht om te veel mensen te verliezen"". Ook de tijd heeft Israël volgens De Kruif niet. ""Het leger bestaat voor een groot deel aan reservisten die ook weer terug moeten naar hun huidige baan.""

Het Israëlische leger staat bij een aanval via de grond eigenlijk al met 10-0 achter

Het Israëlische leger staat als aanvallende partij in Gaza ook al ""eigenlijk met 10-0 achter"", denkt Wijninga. ""Hamas en Jihad kunnen overal verstopt zitten, in elk gebouw. Het Israëlische leger moet over straat en kan dus makkelijk vanuit overal onder vuur worden genomen.""

Zie hieronder beelden van de strijd in Gaza op de grond, verspreid door het Israëlische leger en Hamas:

Wijninga benoemt hierbij het voordeel voor Hamas: de tunnels. ""De tunnels die Hamas gebruikt zijn wijdvertakt en wel 500 kilometer lang. Ze kunnen via de kelder van een gebouw zo een tunnel in, en er in een ander gebouw weer uit komen. Zo zijn ze ontzettend moeilijk vindbaar voor Israël.""

Israël is waarschijnlijk ook terughoudend met het bombarderen van de tunnels om Hamas te dwarsbomen. De Kruif: ""Naast het elimineren van de terreurstrijders is een ander doel van het Israëlische leger ook het bevrijden van de gijzelaars, en die kunnen overal zitten, ook in de tunnels.""

Als blijkt dat er na het omsingelen voldoende kopstukken en infrastructuur van Hamas zijn gedood of vernietigd, kan het een optie zijn dat het Israëlische leger besluit het daarbij te laten, denken beide deskundigen.

Internationale druk

De internationale druk om het aantal burgerslachtoffers in Gaza zo veel mogelijk te beperken is ook van invloed op de militaire keuzes van Israël, denken de twee experts. Onder meer bij de Verenigde Naties groeit de frustratie over de houding van Israël. En de VN-organisatie die zich bezighoudt met humanitaire zaken, OCHA, uitte vandaag nog grote twijfels over de proportionaliteit van de militaire acties van beide kanten.

Volgens de laatste cijfers van het ministerie van Gezondheid in Gaza, dat onder leiding staat van Hamas, zijn er tot nu toe meer dan 9000 doden gevallen in Gaza.

De aanvallen van nu, met deze intensiteit, kan je niet ""weken of maanden"" volhouden, denkt De Kruif. ""Het is dus niet alleen militair een uitdaging, maar ook politiek.""

Ook vanuit Israël zelf is er veel kritiek, aldus Wijninga. Sommige families van gijzelaars willen zo snel mogelijk een staakt-het-vuren.

'Beide partijen gaan overwinning claimen'

Beide deskundigen denken dat er geen militaire oplossing voor de oorlog bestaat. Wijninga: ""Israël wil veiligheid, Hamas wil de staat Israël compleet weg hebben. Door onderhandelingen moet vrede volgen.""

Uiteindelijk zullen beide partijen de overwinning claimen, denkt De Kruif. ""Israël zal zeggen dat ze veel schade hebben aangericht aan Hamas. En Hamas gaat op zijn beurt zeggen dat ze hebben gewonnen omdat Israël ze niet volledig kan vernietigen.""

""Maar ik vrees dat dat niet op de korte termijn gebeurt, dus de komende weken zullen we de beelden uit Gaza nog wel even gaan zien.""",2023-01-01,2023-11-01,2023-10-30
42792266,Polen krijgt eerste miljarden uit het EU-herstelfonds,NOS.nl,2023-11-21,"De Europese Commissie gaat voor het eerst een bedrag van ruim 5 miljard euro uit het herstelfonds overmaken aan Polen. Het fonds bestaat al ruim drie jaar, maar Brussel weigerde eerder Polen geld te geven, omdat er grote zorgen waren over de rechtsstaat in het land. Nu is de eerste betaling uit het fonds alsnog goedgekeurd.

Het herstelfonds is bedoeld om Europese landen groener en veerkrachtiger te maken na de coronapandemie. De EU en de Poolse regering lagen over het geld de afgelopen jaren op ramkoers. Polen zou onder een aantal voorwaarden steun krijgen uit dit fonds. Zo moest Polen de omstreden tuchtkamer, die rechters kan schorsen, ontmantelen. Het Poolse parlement stemde voor afschaffing van de tuchtkamer, maar volgens de oppositie was dat een schijnmaatregel.

Het geld dat Polen nu krijgt is afkomstig van het REPowerEU-programma , dat Europese lidstaten moet helpen onafhankelijk te worden van Russisch gas. Het programma was vorig jaar toegevoegd aan het herstelfonds. De Poolse overheid heeft daarna een verzoek gedaan om geld uit dit programma te krijgen.

Geen voorwaarden

Volgens de Poolse regering hoeft het land met dit bedrag nu niet te voldoen aan de eisen die de EU stelt over de rechtsstaat.

""De timing van de eerste miljarden die naar Polen gaan, is opvallend. Vorige maand werd de Poolse politieke partij die altijd op ramkoers lag met Brussel bij de verkiezingen niet groot genoeg om opnieuw een regering te vormen. Daarvoor in de plaats komt hoogstwaarschijnlijk een regering die juist heel pro-Europese Unie is.

Het lijkt erop dat er een list bedacht is om de nieuwe pro-Europese regering straks geld te kunnen geven. Maar de Europese Commissie zegt dat het geven van het geld en de nieuwe regering los van elkaar staan, omdat Polen voor deze miljarden niet aan voorwaarden hoeft te voldoen op het terrein van de rechtsstaat. Op 8 december moeten de ministers van de EU-landen nog akkoord gaan voor Polen dan ook echt de eerste miljarden kan krijgen.""

Volgens de Poolse regering heeft de goedkeuring van het plan niets te maken met recente verkiezingen. ""Het is het resultaat van vele maanden werk en zeer effectieve acties van ambtenaren.""",2023-01-01,2023-11-01,2023-11-20
42790228,Wonderkind Wembanyama maakt hype rondom hem waar in vijfde NBA-duel,NOS.nl,2023-11-03,"De hype rond de entree van Victor Wembanyama in de NBA kende de afgelopen weken geen grenzen, maar in zijn vijfde duel voor San Antonio Spurs heeft het 19-jarige wonderkind zich voor het eerst in alle glorie laten zien aan de Amerikaanse basketbalwereld.

De Fransman leidde de Spurs met 38 punten en 10 rebounds naar een 132-121 zege op Phoenix Suns, de ploeg van zijn idool Kevin Durant.

Adelaarsarmen

De 2.24 meter lange, ietwat slungelig ogende center heeft adelaarsarmen met een spanwijdte van 2,40 meter, beschikt over de dribbelvaardigheden van een spelverdeler en een geweldig afstandsschot. Wembanyama wordt gezien als het grootste basketbaltalent sinds LeBron James.

In zijn eerste vier NBA-wedstrijden deed hij het niet slecht, maar ook niet spectaculair. Bij zijn debuut tegen Dallas Mavericks kwam hij tot 15 punten, daarna was hij goed voor 21, 11 en 18 punten. Maar tegen de Suns in Phoenix toonde hij aan wat hij kan, met name in het laatste kwart.

NBA

@NBA

A CAREER NIGHT FOR VICTOR WEMBANYAMA.

🔥 38 PTS (career-high)
💪 10 REB
🚫 2 BLK

Spurs got the W in a THRILLER in Phoenix. https://t.co/A5g7xMAXTI

5:41

3 november 2023

De Suns hadden een achterstand van 27 punten goedgemaakt op de Spurs en leken op weg naar een sensationele comeback: met nog vier minuten op de klok stond het 116-116. Maar vervolgens maakte San Antonio twaalf punten op rij, waarvan Wembanyama er tien voor zijn rekening nam.

""Iemand moet het doen"", was het nuchtere commentaar van de jongeling na afloop. ""Vandaag deden we het op deze manier, morgen kan het weer een van mijn teamgenoten zijn. Zo gaat dat met grote ploegen.""

Lof van Durant en Booker

Het grote talent kreeg na afloop de nodige lof van zijn tegenstanders, onder wie Durant, die hij vooraf als zijn favoriete speler had bestempeld.

""Er is niemand zoals hij. We zijn allebei mager en hij heeft gezegd dat hij naar me heeft gekeken toen hij opgroeide, maar hij is echt een unieke speler. Ik zie iemand die zijn eigen manier van basketballen zal opleggen in de toekomst"", zei Durant.

Ook Suns-guard Devin Booker was onder de indruk van zijn jonge tegenstander. ""Hij is een ongelooflijk talent. Iedereen weet dat wel, denk ik, en iedereen probeert nog uit te vogelen wie hij is, want we hebben hem nog nooit gezien. Hij heeft in ieder geval een geweldige avond gehad.""

Wembanyama zelf bleef bescheiden: ""In de NBA spelen de grootste basketballers ter wereld. Maar tot nu toe gaat het best aardig.""

Rond zijn eerste wedstrijd, vorige week tegen Dallas Mavericks, was al duidelijk dat 'Wembamania' was uitgebroken:",2023-01-01,2023-11-01,2023-10-30
42792277,"Hoe betrouwbaar zijn de verkiezingen? 'Niet perfect, maar geen dringend probleem'",NOS.nl,2023-11-21,"Joost Schellevis

redacteur Tech

Joost Schellevis

redacteur Tech

Als je Rop Gonggrijp nu vraagt of de verkiezingen te vertrouwen zijn, zal hij een heel ander antwoord geven dan in 2006. In dat jaar wist hij met de actiegroep ""Wij Vertrouwen Stemcomputers Niet"" mensen ervan te overtuigen dat de gebruikte stemcomputers niet veilig waren. Dat leidde een jaar later tot herinvoering van het stemmen op papier.

""Het proces is nu nog niet perfect, maar het is nu niet zo dat we een dringend probleem hebben. Je kunt veilig gaan slapen"", zegt Gonggrijp, ook bekend als privacy-activist en mede-oprichter van internetprovider XS4ALL. Betekenisvolle fraude is volgens hem nagenoeg onmogelijk. Hoe anders was dat in 2006: ""Toen had ik misbruik bij de verkiezingen echt niet durven uitsluiten.""

De afgelopen jaren zijn veel verbeteringen doorgevoerd om het stemproces transparanter en veiliger te maken. Zo werden gaten in de zogenoemde optelsoftware gedicht - hoewel er geen stemcomputers meer worden gebruikt, moeten al die papieren stemmen nog wel bij elkaar worden opgeteld. Die optelsoftware bleek in het verleden meermaals beveiligingsproblemen te hebben, die inmiddels zijn opgelost.

Ook het papieren telproces is de afgelopen jaren transparanter gemaakt: zo mogen observanten in stemlokalen foto's maken van de zogenoemde proces-verbalen, waarin de uitslag wordt vastgelegd. Gemeenten gaan die zelf ook publiceren, samen met de digitale telbestanden, zodat burgers de uitslag kunnen nalopen. Bovendien zorgt de nieuwe Kieswet, die dit jaar inging, voor snellere hertellingen bij onregelmatigheden.

Samenzweringstheorieën

Het verkiezingsproces ligt dan ook wat meer onder een vergrootglas dan vroeger, merkt Wim Voermans, hoogleraar staats- en bestuursrecht aan de Universiteit Leiden. ""Al in 2006 kreeg het vertrouwen in de verkiezingen een flinke tik, vanwege het gedoe over de stemcomputer"", zegt Voermans. Ook trok Forum voor Democratie bij de Tweede Kamerverkiezingen in 2021 het stemproces in twijfel.

""En in andere landen, zoals de Verenigde Staten, zag je het misgaan met allerlei samenzweringstheorieën. Daarom zit de Kiesraad er nu bovenop."" Niet zonder resultaat: ""Het zit echt goed in elkaar.""

Wel vermoedt Voermans dat het papieren stemproces voor wantrouwen zorgt bij jongeren. ""Er is een digitale generatie opgestaan, die gewend is aan computers; dat ze dan opeens in een hokje met papierwerk worden gestopt, wekt wellicht geen vertrouwen.""

Toch is een terugkeer naar de stemcomputer niet waarschijnlijk: de consensus onder verkiezingsonderzoekers is dat dat tot onnodig veel kwetsbaarheden leidt. Bovendien is het stemproces dan ook veel moeilijker te begrijpen en te controleren. ""Toen we nog stemcomputers hadden, waren er drie mensen in Nederland die precies snapten hoe het werkte"", zegt Gonggrijp. Een papieren telproces is veel intuïtiever te begrijpen.

Niet perfect

Tegelijkertijd is het verkiezingsproces nu nog niet perfect. De optelsoftware die nu nog wordt gebruikt, bleek herhaaldelijk fouten te bevatten. Die zijn weliswaar gedicht, maar uiteindelijk moet de software helemaal worden vervangen.

De technologie blijft een achilleshiel: de ICT-leverancier die de software verspreidt, zou in theorie een achterdeurtje kunnen inbouwen om de resultaten te manipuleren, bevestigen bronnen aan de NOS. Dat zou ook kunnen als een aanvaller inbreekt bij het bedrijf. ""Het systeem is nu onnodig kwetsbaar, omdat er veel vertrouwen bij één leverancier ligt"", zegt een van hen.

""Zolang de opkomst hoog blijft, vinden veel mensen het dus de moeite.""

Maar in de praktijk zou gesjoemel met de software niet onopgemerkt blijven, melden andere bronnen. ""In de praktijk merk je het als het optellen van de stemmen niet klopt, omdat er extra waarborgen zijn ingebouwd."" Ook kunnen burgers dus zelf de resultaten bij elkaar optellen en mogelijke onregelmatigheden opsporen. Omdat de tellingen ook op papier worden doorgegeven en worden vergeleken met de digitale telling, zou fraude altijd moeten uitkomen.

Waarnemers

Deze verkiezingen gaan voor het eerst in georganiseerd verband ""verkiezingswaarnemers"" naar stembureaus, als onderdeel van het project Controle-Verkiezingen.nl .

Onder de organisatoren zitten ook het voormalige Viruswaarheid. Hoewel zij niet bekendstaan om hun vertrouwen in de overheid, is het initiatief niet geboren uit wantrouwen, stelt Dennis Spaanstra van Controle-Verkiezingen. ""Ons doel is juist om het vertrouwen te versterken.""

Want wantrouwen is er, stelt Spaanstra. ""Dat komt ook doordat mensen het niet begrijpen."" Meekijken helpt dan: ""Dan zien ze dat een partij die in de uitslag het grootste is, in het stembureau ook de grootste stapels heeft.""

Hoogleraar Voermans maakt zich overigens weinig zorgen over wantrouwen in de verkiezingen. ""Zolang de opkomst hoog blijft, vinden veel mensen het dus nog de moeite om te gaan stemmen."" En die is in Nederland nog altijd relatief hoog. ""Zelfs in het coronajaar 2021, toen er best wat wantrouwen tegen de overheid was."" Toen kwam 78,7 procent van de stemgerechtigden opdagen.",2023-01-01,2023-11-01,2023-11-20
42790250,Nederlanders morgen van Caïro naar huis • Gestrande Palestijnse arbeiders terug in Gaza,NOS.nl,2023-11-03,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Dit is het belangrijkste nieuws:

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

13:25

'Russisch individu' achter blauwe davidssterren in Parijs

Een echtpaar uit Moldavië dat werd gearresteerd nadat ze blauwe davidssterren op een muur in Parijs hadden gespoten, werkte voor ""een individu in Rusland"", meldt de Franse radiozender Europe 1. Wie dat is, is niet duidelijk, maar volgens de Franse zender blijkt het uit telefoongegevens van het koppel. Ze zouden het joodse symbool in het blauw hebben aangebracht, nadat ze contact hadden gehad met iemand die, zo blijkt uit de telefoongegevens, in Rusland was.

De 33-jarige man en 28-jarige vrouw werden vorige week vrijdag opgepakt nadat ze de davidssterren op een school in het 10e arrondissement hadden gespoten. Ze zitten vast voor vernieling. De twee werden op heterdaad betrapt en aangegeven door een omwonende van de school. Het echtpaar verklaarde toen al dat ze opdracht van een derde hadden gekregen. De davidssterren werden dezelfde dag nog weggehaald.

Het is niet duidelijk of de graffiti is bedoeld om joden te beledigen of juist om ze te steunen, vooral omdat de ster blauw is en niet geel, zoals ze horen. Justitie in Parijs onderzoekt dat. Ongeveer zestig davidssterren, symbool van het jodendom en de staat Israël, zijn ook in het blauw op verschillende gevels van gebouwen in het 14e arrondissement van Parijs getekend. Wie daarachter zit, is nog niet bekend, zegt het Franse OM.

12:59

Dronebeelden tonen verwoesting in vluchtelingenkamp Maghazi

12:35

Buitenlandse Zaken heeft contact met veertien mensen in Gaza

Het ministerie van Buitenlandse Zaken heeft momenteel contact met veertien mensen met een Nederlandse link in de Gazastrook. Eerder waren dat er minder, maar er hebben zich nieuwe mensen gemeld, zegt het ministerie.

Buitenlandse Zaken wil met het oog op de veiligheid niet zeggen waar ze in Gaza verblijven. Wanneer ze de Gazastrook kunnen verlaten, is ook onduidelijk. Een woordvoerder wijst erop dat de situatie ondoorzichtig is en dat er veel partijen bij betrokken zijn. Het ministerie zegt dat het alle diplomatieke kanalen inzet om de Nederlanders zo snel mogelijk uit Gaza weg te krijgen.

Gisteren verlieten zestien mensen met een Nederlandse link de Gazastrook via de grens met Rafah. Ze worden door medewerkers van de Nederlandse ambassade in Egypte opgevangen en vliegen morgen terug naar Nederland.

11:00

Groep die gisteren Gaza verliet, vliegt zaterdag naar Nederland

De groep Nederlanders die gisteren de grens overstak van Gaza naar Egypte is opgevangen door de Nederlandse ambassade in Caïro. Morgen stappen ze rond het middaguur op het vliegtuig naar Nederland, zegt de Nederlandse ambassadeur in Egypte: ""Ze mogen maar 72 uur hier in Egypte blijven. Dat is de afspraak. Zaterdag vliegen ze rond een uur of 12.00 uur. Dat betekent dat ze eind van de middag in Nederland zijn en herenigd worden met hun familie.""

Deze beelden zijn gemaakt door het Nederlandse ministerie van Buitenlandse Zaken:

10:38

Palestijnse arbeiders uit Gaza vanuit Israël teruggestuurd

Honderden Palestijnse arbeiders zijn vanuit Israël en de Westelijke Jordaanoever teruggestuurd naar de Gazastrook. Gisteravond kondigde premier Netanyahu al aan dat zij de grens zouden worden overgezet en getuigen melden nu dat in het zuiden arbeiders de Kerem Shalom-overgang tussen Israël en Gaza hebben gebruikt.

De Palestijnen woonden voor het uitbreken van de oorlog in Gaza, maar werkten in Israël, vaak in de bouw. Toen Israël na de aanvallen van Hamas op 7 oktober de Gazastrook afsloot, konden ze niet meer terug naar huis.

Het zou gaan om in totaal zo'n 17.000 Palestijnen van wie de werkvergunning door Israël is ingetrokken; ze zijn er daardoor nu illegaal. Duizenden waren opgesloten in detentiecentra, anderen zijn overgebracht naar de Westoever. Ook worden nog duizenden Gazanen vermist.

Arbeiders die nu de Palestijnse enclave weer binnenkomen, zeggen dat ze ook door de Israëlische autoriteiten zijn mishandeld. Sommigen hadden plastic stickers met cijfers om hun benen. ""We dienden hen, werkten voor hen, in huizen, in restaurants en op markten in ruil voor de laagste prijzen en ondanks dat werden we vernederd"", zegt een arbeider in het Maghazi-vluchtelingenkamp in Gaza tegen persbureau Reuters.

09:44

Doden bij Israëlische acties op Westelijke Jordaanoever

Het Israëlische leger zegt dat militairen in gevecht zijn geweest met Palestijnen op de Westelijke Jordaanoever. Het leger zegt dat het in Nablus een lid van Hamas heeft opgepakt die betrokken zou zijn geweest bij een dodelijk schietincident in februari. Bij die operatie werden ook drie Palestijnen opgepakt die banden zouden hebben met Hamas, zo meldt het leger. De woning van de verdachte is bij die actie verwoest door het leger.

Ook op andere plekken waren vannacht acties van het Israëlische leger. Daarbij zouden 37 mensen zijn gearresteerd. Volgens het ministerie van Volksgezondheid van de Palestijnse Autoriteit zijn er bij de acties zeker zeven Palestijnen gedood. Diverse media spreken op basis van bronnen over 8 tot 9 doden.

Het Israëlische leger zegt dat er sinds het begin van de oorlog op 7 oktober meer dan 1200 Palestijnen zijn gearresteerd op de Westelijke Jordaanoever. Het ministerie van Volksgezondheid van de Palestijnse Autoriteit zegt dat er sindsdien ongeveer 130 Palestijnen op de Westelijke Jordaanoever zijn gedood door het Israëlische leger en in sommige gevallen door kolonisten.

09:22

Verenigde Arabische Emiraten waarschuwen voor grotere oorlog

De Verenigde Arabische Emiraten waarschuwen voor het ""reële risico"" dat de oorlog tussen Israël en Hamas overslaat naar andere gebieden in de regio.

""Terwijl we ons blijven inzetten om deze oorlog te stoppen, kunnen we niet voorbijgaan aan de bredere context en de noodzaak om de temperatuur in de regio, die het kookpunt nadert, te verlagen"", zei Noura Al Kaabi van het ministerie van Buitenlandse Zaken in de hoofdstad Abu Dhabi. ""Het risico op verdere escalatie is reëel, net zoals het risico dat extremistische groeperingen misbruik maken van de situatie om ideologieën uit te dragen die ons in een geweldsspiraal houden"", zei ze.

De VAE tekenden in 2020 de Abraham-akkoorden, een reeks afspraken die Israël maakte met landen in de regio om de betrekkingen te normaliseren. De Emiraten zien groepen als Hamas als een bedreiging voor het Midden-Oosten, maar hebben de aanvallen van Israël op de Gazastrook veroordeeld. In een gezamenlijke verklaring met onder meer Bahrein, Saudi-Arabië, Qatar, Koeweit, Egypte en Marokko stelde de VAE eind vorige maand dat Israëls recht op zelfverdediging niet het recht geeft om internationale wetgeving te overtreden en de ""legitieme rechten van het Palestijnse volk"" te negeren.

09:10

Thailand krijgt hulp van Iran om gijzelaars vrij te krijgen

Thailand krijgt hulp van Iran om zeker 22 Thaise gijzelaars die Hamas vasthoudt in de Gazastrook vrij te krijgen. Ze werden meegenomen toen Hamas op 7 oktober Israël aanviel. De Thaise minister van Buitenlandse Zaken zei deze week bij een bezoek aan het Midden-Oosten al dat Iran, dat dicht bij Hamas staat, heeft beloofd te helpen bij de onderhandelingen.

Het Franse station France 24 meldde gisteren al dat de minister bij zijn bezoek aan Qatar via Iran direct contact had gehad met Hamas en daarbij de verzekering had gekregen dat alle 22 Thai nog in leven zijn en dat er voor ze wordt gezorgd.

Ook onder de ruim 1400 mensen die bij de terreuraanvallen van Hamas zijn omgekomen, zouden 32 Thai zijn geweest. In Israël werken ongeveer 30.000 Thaise arbeiders, vooral in de landbouw. Sinds de aanvallen van Hamas zijn er zo'n 8000 teruggegaan naar Thailand, vaak met een terugkeerpremie van de Thaise regering.

08:46

Leider Hezbollah houdt vanmiddag toespraak

De leider van Hezbollah, Hassan Nasrallah, houdt later vandaag voor het eerst sinds het begin van de oorlog een toespraak. Arabist Leo Kwarten blikte in het NOS Radio 1 Journaal daarop vooruit en vindt het opvallend dat het ruim drie weken heeft geduurd voor hij een speech houdt. ""Ik denk dat Nasrallah verrast was door de omvang van de aanval van Hamas. Hezbollah had tijd nodig om te bepalen wat de organisatie gaat doen.""

Kwarten verwacht dat het een lange speech wordt waarin hij uiteenzet waar Hezbollah in dit conflict staat. ""Ik verwacht dat hij Israël duidelijk wil maken waar de rode lijn ligt. Hij zal waarschijnlijk ook de naar schatting vijftig gedode Hezbollah-strijders eren."" Het ligt volgens Kwarten niet in de lijn der verwachting dat Hezbollah in militair opzicht voluit zal gaan. ""Met de raketaanvallen wil Hezbollah het Israëlische leger bezighouden en laten zien dat men achter Hamas staat. Ik verwacht niet dat Hezbollah overgaat tot een volledige oorlog tegen Israël.""

Hezbollah is een politieke partij in Libanon en militante beweging van sjiitische moslims. De groep begon met hulp van Iran tijdens de Israëlische bezetting van Libanon begin jaren 80. Nadat Israël zich in 2000 had teruggetrokken, verzette Hezbollah zich tegen de druk om te ontwapenen en versterkte zijn militaire vleugel juist. De groep wordt door verschillende landen als terroristische organisatie gezien, waaronder door Nederland. Hezbollah is een van de bondgenoten van Hamas.

08:15

Amerikaanse minister Blinken aangekomen in Israël

De Amerikaanse minister van Buitenlandse Zaken Blinken is zojuist aangekomen in Israël. Het is zijn derde bezoek aan Israël sinds het begin van de oorlog op 7 oktober.

De VS is de belangrijkste bondgenoot van Israël en benadrukt steeds dat het Israël volledig steunt. Toch verandert ook het sentiment bij de Amerikanen, vertelt correspondent Nasrah Habiballah: ""De voornaamste zorg is verschoven naar de humanitaire crisis in Gaza. Blinken zal met name spreken over het beperken van burgerdoden en het instellen van humanitaire gevechtspauzes, zodat er meer hulpgoederen de Gazastrook in kunnen.""

Tegen verslaggevers die met hem meereisden, zei Blinken: ""Als ik een Palestijns kind zie, een jongen, een meisje, dat uit het puin van een ingestort gebouw getrokken wordt, voelt dat als net zo'n stomp in mijn maag als wanneer het gaat om een kind in Israël of ergens anders. Dus dit is iets waar we op zullen moeten reageren, en dat zullen we doen.""

Donderdag zei de Amerikaanse president Biden dat de VS vindt dat de aanvallen tijdelijk opgeschort moeten worden. ""Ik denk dat we een pauze nodig hebben."" Een woordvoerder van het Witte Huis voegde daar later aan toe dat de regering pleit voor een ""tijdelijke, lokale en gerichte"" humanitaire pauze.

08:05

Israël: 'Vannacht is hevig gevochten, terroristen gedood'

Het Israëlische leger bevestigt dat er vannacht hevig is gevochten in de Gazastrook. Militairen van het 13e bataljon van de Golani Brigade en gepantserde troepen van het 53e bataljon hebben daarbij terroristen gedood, zegt het leger.

De terroristen van Hamas vuurden antitankraketten af, brachten explosieven tot ontploffing en probeerden op de voertuigen van Israëlische soldaten te klimmen, maar ze werden daarbij gedood, zegt het Israëlische leger. ""Wij zetten onze operatie voort. Tot de overwinning"", voegde het eraan toe.

07:30

Netanyahu: 'Strijd is nu op z'n hoogtepunt'

Het Israëlische leger zegt dat het Gaza-Stad, in het noorden van de Gazastrook, volledig heeft omsingeld en dat er ook in de stad wordt gevochten met Hamas. Volgens Israël is de stad het belangrijkste bolwerk van de beweging.

Volgens commandant Herzi Halevi zijn de troepen zowel vanuit het noorden als het oosten inmiddels diep in de Gazastrook doorgedrongen. ""De strijd is nu op z'n hoogtepunt"", zei premier Netanyahu gisteren in een verklaring.

Lees meer over de opmars van Israël in de Gazastrook: 

06:53

Vannacht veel luchtaanvallen op Gazastrook

Ook afgelopen nacht is de Gazastrook weer aangevallen, meldt correspondent Nasrah Habiballah. Israël bestookte met name het noorden en het midden van de Gazastrook vanuit de lucht. Ook zijn grondtroepen ingezet. Volgens verslaggevers van Al Jazeera is er vannacht ook gebombardeerd in de omgeving van het Al-Quds-ziekenhuis. Het is nog onduidelijk hoeveel mensen bij deze aanvallen van vannacht zijn omgekomen of gewond geraakt.

06:48

Oorlog speelt minimale rol bij stemkeuze van Nederlandse kiezers

Hoewel de oorlog tussen Hamas en Israël veelvuldig wordt besproken in de verkiezingscampagne, speelt het conflict een minimale rol bij de stemkeuze van kiezers. Dat valt op te maken uit representatief onderzoek van onderzoeksbureau Ipsos, in opdracht van de NOS.

Voor slechts een vijfde van de kiezers speelt het conflict een rol bij de komende Tweede Kamerverkiezingen. De oorlog in Oekraïne speelt ook maar een kleine rol. Nederlanders vinden inflatie, zorg, woningen, migratie en in mindere mate klimaat veel belangrijker.

Meer hierover in dit artikel: 

06:34

Doden op hulplocaties van VN

Bij Israëlische luchtaanvallen op de Gazastrook zijn gisteren zeker 23 doden gevallen op vier hulplocaties van de VN-organisatie voor Palestijnse vluchtelingen (UNRWA). Dat meldt OCHA, het humanitaire agentschap van de Verenigde Naties. Tientallen mensen raakten gewond bij de aanvallen.

Volgens OCHA zitten er zo'n 20.000 mensen op de vier getroffen locaties. In totaal zijn volgens de organisatie inmiddels 1,5 miljoen mensen op de vlucht geslagen in Gaza. Van hen zitten er bijna 700.000 in opvangfaciliteiten die door UNRWA worden gerund.

Sinds de start van de Israëlische aanvallen op de Gazastrook zijn er volgens OCHA 72 medewerkers van UNRWA om het leven gekomen en bijna vijftig faciliteiten van de organisatie beschadigd.

04:15

Congres VS ruziet over steun aan Israël

De Republikeinen in het Amerikaanse Huis van Afgevaardigden hebben een steunpakket van ruim 14 miljard euro aan Israël goedgekeurd, maar er is weinig kans dat de Senaat er ook mee instemt. Het Witte Huis heeft bovendien een veto beloofd, omdat er geen steun voor Oekraïne is opgenomen in de plannen.

Een groep Republikeinen is tegen verdere steun aan Oekraïne, omdat het Amerikaanse begrotingstekort daardoor oploopt. Steun aan Israël wordt breed gedragen in het Amerikaanse Congres, maar de Democraten, die de meerderheid hebben in de Senaat, willen er niet mee instemmen zolang de Republikeinen dwarsliggen over geld voor Oekraïne. In de plannen was bovendien een bezuiniging op de belastingdienst opgenomen, maar ook dat is onbespreekbaar voor de partij van president Biden.

03:15

Israël gaat Palestijnse arbeiders terugsturen

Israël gaat Palestijnse arbeiders uit de Gazastrook terugsturen. Het gaat om honderden of mogelijk duizenden Palestijnen die in Israël aan het werk waren toen Hamas op 7 oktober Israël aanviel. De grens ging dicht en ze konden niet terug naar huis. Velen van hen worden nu door het Israëlische leger vastgehouden, anderen zitten op de Westelijke Jordaanoever.

Het is nog onduidelijk hoe Israël hen wil terugsturen naar de Gazastrook. Het Israëlische veiligheidskabinet heeft besloten dat er geen arbeiders uit de Gazastrook meer in Israël mogen werken.

03:00

Welkom!

Welkom in dit nieuwe liveblog. De updates van gisteren kun je hier terugvinden.",2023-01-01,2023-11-01,2023-10-30
42790254,Oorlog niet heel belangrijk bij stemkeuze • Stephan van Baarle te gast in NOS Radio 1 Journaal,NOS.nl,2023-11-03,"07:32

Gedetineerden willen eigen stembureaus

Gedetineerden willen ook in gevangenissen kunnen stemmen. Hun belangenorganisatie, Bonjo, spant daarover een kort geding aan tegen de Staat. Bonjo-directeur Jaap Brandligt zegt tegen het AD dat het in de praktijk voor een gevangene problemen oplevert om een gemachtigde te vinden. Volgens Bonjo is ook het stemgeheim in het geding, omdat gedetineerden gedwongen worden om hun keus met iemand anders te delen.

07:11

Wie is Stephan van Baarle, de lijsttrekker van Denk?

De 32-jarige Stephan van Baarle is geboren in Rotterdam als kleinzoon van een Turkse bonenboer en groeide op met een alleenstaande Nederlandse moeder. ""Ik ben opgegroeid met twee landen en twee geloven"", zegt hij zelf. Van Baarle studeerde sociologie aan de Erasmus Universiteit en doceerde daar ook.

Net zoals veel partijgenoten zocht hij eerst zijn heil bij de PvdA, maar vanaf de oprichting van Denk in 2015 is Van Baarle betrokken bij die partij. Zijn lidnummer is 007. Van Baarle was onder meer voorzitter van de programmacommissie, medewerker in de Tweede Kamer en gemeenteraadslid in Rotterdam. Vanaf 2021 zit Van Baarle in de Kamer voor Denk. Afgelopen zomer volgde hij Farid Azarkan op als fractievoorzitter (en lijsttrekker). Van Baarle wil met zijn partij vooral ""opstaan tegen haat en discriminatie"".

07:10

Luisteren bij NPO Radio 1 om 08.30 uur: Van Baarle 

Presentator Astrid Kersseboom van het NOS Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Stephan van Baarle, lijsttrekker van Denk, te gast.

07:05

Onderzoek: oorlog Israël-Hamas niet heel belangrijk bij stemkeuze

De oorlog tussen Israël en Hamas speelt maar een minimale rol bij de stemkeuze van kiezers. Dat valt op te maken uit onderzoek van Ipsos in opdracht van de NOS. Ook de oorlog in Oekraïne is niet heel belangrijk bij de stemkeuze.

Volgens het onderzoek vinden Nederlanders inflatie, zorg, woningen, migratie en in mindere mate klimaat belangrijker.

07:02

Samenvatting van de dag van gisteren

In het NOS Radio 1 Journaal was in de ochtend Wybren van Haga van BVNL te horen die vooral pleit voor de vrije markt en ""barmhartig kapitalisme"".

Van alle partijen heeft de VVD de meeste donaties binnengekregen, zo 1,5 miljoen, blijkt uit een overzicht van het ministerie van Binnenlandse Zaken.

Bij NOS op 3 waren VVD-leider Dilan Yesilgöz (VVD) en BBB-leider Caroline Van der Plas het vooral niet eens over een richtgetal voor het toelaten van een maximumaantal asielzoekers per jaar. BBB wil een maximum van 15.000 asielzoekers, de VVD denkt dat het noemen van een richtgetal geen zin heeft, omdat het niet waar te maken is.

In Nieuwsuur was Thierry Baudet te gast, de lijsttrekker van FvD. Hij vindt het ""belangrijk voor de oppositie in de westerse wereld om economisch rendabele activiteiten te ontplooien"".

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790255,Wekdienst 3/11: Blinken (VS) weer in Israël • Groot radiodebat in Den Haag,NOS.nl,2023-11-03,"Goedemorgen! De Amerikaanse minister van Buitenlandse Zaken brengt een bezoek aan Israël. En in Den Haag gaan zestien lijsttrekkers van de politieke partijen in de Tweede Kamer met elkaar in debat.

Eerst het weer: het is eerst overwegend bewolkt en regenachtig. Aan zee waait het stevig door met windstoten tot 80 km/uur. 's Middags wordt het vaker droog en soms breekt de zon door bij een graad of 10. De komende dagen is het tamelijk wisselvallig met regen en van tijd tot tijd veel wind.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Crypto-ondernemer Sam Bankman-Fried is door een Amerikaanse jury schuldig bevonden aan miljardenfraude. Hij sluisde kapitalen weg van de door hem opgerichte cryptomarktplaats FTX, die later failliet ging.

De jury had slechts vier uur nodig om de 31-jarige Bankman-Fried schuldig te bevinden. De rechter bepaalt eind maart de strafmaat, mogelijk tientallen jaren celstraf.

De zogenoemde 'cryptokoning' hield in de rechtszaal zijn onschuld vol: hij zei dat hij slachtoffer was van slecht financieel advies.

Ander nieuws uit de nacht:

En dan nog even dit:

Bezoekers van de Italiaanse stad Florence krijgen binnenkort voor het eerst toegang tot een verborgen kamer in de Medici-kapellen, tegenwoordig een museum. Volgens de overlevering zou Renaissance-kunstenaar Michelangelo zich in deze ruimte hebben verstopt toen paus Clemens VII hem in 1530 dood wilde hebben. In die tijd zou hij de muren hebben volgetekend. Maar de directeur van het museum geeft toe dat daarover nog veel onduidelijkheid is en dat kunsthistorici denken dat zijn leerlingen de tekeningen hebben gemaakt.

Fijne vrijdag!",2023-01-01,2023-11-01,2023-10-30
42792304,Kiezers met migratieachtergrond voelen zich onvoldoende vertegenwoordigd,NOS.nl,2023-11-21,"Fatima Bajja

redacteur

Fatima Bajja

redacteur

Veel Nederlanders met een migratieachtergrond vinden dat hun belangen niet goed zijn vertegenwoordigd in de Tweede Kamer. Dat komt naar voren uit het Nationaal Kiezersonderzoek. Ongeveer 70 procent van de kiezers met een niet-Europese migratieachtergrond vindt dat.

""Het gevoel dat de belangen te weinig worden behartigd is sterker als ze discriminatie ervaren,"" zegt onderzoeker Marcel Lubbers, hoogleraar Interdisciplinaire Sociale Wetenschap bij de Universiteit Utrecht. Daarin hebben Denk, Bij1 en Kamerleden met een migratieachtergrond de afgelopen jaren nog niet veel aan veranderd, komt uit het onderzoek naar voren.

In het onderzoek is specifiek gevraagd naar het thema discriminatie, omdat het onderwerp veel leeft onder kiezers van onder andere Denk en Bij1. ""We zien vooral bij kiezers met een niet-Europese migratieachtergrond die Denk of NSC willen gaan stemmen dat zij discriminatie ervaren en vinden dat hun belangen niet behartigd worden."" Kiezers met een migratieachtergrond die van plan zijn op VVD of D66 te gaan stemmen ervaren wel voldoende vertegenwoordiging.

Denk

Jongerenwerkers Melvin Kolf en Vasilis Zachos van Presikhaaf University in Arnhem herkennen zich in de onderzoeksresultaten. Ze werken in Presikhaaf, een multiculturele wijk met ruim honderd verschillende nationaliteiten. ""Bewoners stemmen relatief minder en ervaren bovengemiddeld wantrouwen richting de politiek en andere officiële instanties"", vertelt Kolf. ""Denk was de grootste partij in Presikhaaf-West bij de laatste twee Tweede Kamerverkiezingen in 2017 en 2021.""

De jongerenwerkers doen hun uiterste best wijkbewoners aan te moedigen woensdag te gaan stemmen. Het stembureau in hun wijkcentrum wordt gerund door jongeren uit de buurt. Zo leren ze volgens hen wat het democratische proces inhoudt, praten erover met familie en vrienden en vergroot het de kans dat ze gaan stemmen.

Te veel aandacht

Het Kiezersonderzoek toont ook aan dat een derde van de Nederlanders zonder migratieachtergrond vindt dat de belangen van mensen met een migratieachtergrond juist te veel worden behartigd. Zij vinden dat mensen zoals zij weinig gehoord worden. Ze stemmen dan op partijen die migratie willen beperken.

Dat gevoel leeft vooral onder kiezers die FvD, PVV, JA21 en BBB willen gaan stemmen. ""Dat geldt in even sterke mate onder mensen met migratieachtergrond, die vinden dat zij onvoldoende gehoord worden, die vooral Denk en NSC willen stemmen"", zegt Lubbers.

Het vertrouwen in de Tweede Kamer is dertig procent onder alle kiesgerechtigden, met weinig verschil tussen kiezers met of zonder migratieachtergrond. Bij Nederlanders met een migratieachtergrond die zich onvoldoende vertegenwoordigd voelen in de Tweede Kamer ligt dat vertrouwen lager, op twintig procent.

Effect op opkomst

Lubbers denkt dat er meerdere opties zijn om kiezers het gevoel te geven dat ze gehoord worden. Er kunnen burgerfora worden ingesteld, zodat er directer wordt geluisterd. En Kamerleden moeten ook duidelijker en zichtbaarder maken wat ze doen doet aan het thema discriminatie.

Op basis van zijn onderzoek kan Lubbers nog niet zeggen of het vertrek van Simons (Bij1), Kuzu, en Azarkan (Denk), die vaak discriminatie aankaartten in de Tweede Kamer, komende woensdag invloed gaat hebben op de opkomst van kiezers met een migratieachtergrond. Uit eerder onderzoek weet hij dat wantrouwen kan leiden tot niet stemmen, vooral als mensen zich niet herkend of gezien voelen, wat de opkomst kan verminderen.

Soms kan het volgens de hoogleraar echter ook een extra motivatie zijn. ""Een ervaring met discriminatie kan een gevoel van onvrede veroorzaken en juist een mobilisatie zijn om te gaan stemmen; daar is Bij1 een voorbeeld van.""

Zorgen

Jongerenwerker Zachos hoort in zijn wijk regelmatig de zorgen over het vertrek van politieke figuren zoals Kuzu of Simons. ""Als zij zich hebben ingezet voor gelijkheid en tegen discriminatie en nu de Tweede Kamer verlaten, wie zal dit geluid voortzetten en vertegenwoordigen? Met wie kunnen we ons nog identificeren, roepen deze jongeren uit.

Volgens Zachos is het voor de mensen in zijn wijk van belang dat er politici opstaan die weten wat deze mensen op dagelijkse basis meemaken. In zijn wijk wonen veel slachtoffers van de toeslagenaffaire en bewoners die aangeven racisme en discriminatie te ervaren. Het is dan ook de vraag of partijen en politici het vertrouwen kunnen winnen op dat gebied.

Maar ook een conflict zoals de oorlog in het Midden-Oosten speelt een rol. ""Bij dit laatste zien wij juist dat mensen, en jongeren, zich gemotiveerd voelen om hun stem te laten horen als solidariteit en dat dit voor sommigen de belangrijkste reden is om juist wel te gaan stemmen.""

Sinds 1971 wordt het Nationaal Kiezers Onderzoek in samenwerking met diverse universiteiten gehouden rond de Tweede Kamerverkiezingen. De gegevens worden verzameld onder een representatieve groep kiesgerechtigden die zowel voor als na de verkiezingen een vragenlijst invullen, inclusief respondenten met een migratieachtergrond uit Afrika, Azië en Amerika. In februari wordt het eindrapport gepubliceerd.",2023-01-01,2023-11-01,2023-11-20
42790314,"Grote donateurs weten vooral de VVD te vinden, andere partijen lopen achter",NOS.nl,2023-11-02,"Hatixhe Raba

Politiek redacteur

Hatixhe Raba

Politiek redacteur

In aanloop naar de verkiezingen wordt de kas van politieke partijen flink gespekt door donateurs. De VVD heeft dit jaar al 1,5 miljoen euro gekregen en staat daarmee ruim aan kop.

Daarna volgen GroenLinks en SP. De donaties bij deze twee partijen zijn voornamelijk van Kamerleden en andere politici. Binnen deze partijen geldt de afspraak dat zij een deel van hun salaris afstaan aan de partij.

Veel partijen krijgen geld van donateurs, maar vooral de VVD springt in het oog. Dat komt door een fondsenwervingsdiner dat vastgoedondernemer Cor van Zadelhoff eind augustus organiseerde. Lijsttrekker Dilan Yeşilgöz wist de ruim zeventig ondernemers daar te overtuigen met haar verhaal en harkte meer dan een miljoen binnen.

De suggestie dat de ondernemers hiermee invloed zouden kopen, klopt niet, zegt Van Zadelhoff. ""Onze stichting heeft vooropstaan: geen invloed kopen met geld. Wat wij wel willen, is wederzijds begrip tussen politiek en bedrijfsleven over bepaalde onderwerpen. De politiek heeft onvoldoende kennis over de onderwerpen waarover ze moeten beslissen. Dus wij adviseren uitsluitend.""

Van Zadelhoff vindt het vooral belangrijk dat GroenLinks/PvdA niet aan de macht komt. ""Het is nu belangrijker dan ooit dat VVD de grootste wordt. Als Frans Timmermans aan de macht komt, is het een ramp voor het land en de ondernemers.""

Ict-ondernemer Ernst Nijkerk, die zelf een ton doneerde, benadrukt dat hij de VVD ziet als een goed doel. ""Als ik een donatie doe aan het Rijksmuseum luisteren ze echt niet naar mij welk schilderij ze moeten ophangen, dat geldt ook voor de VVD."" Hij vindt het liberaal gedachtegoed belangrijk, het is ""onderdeel van een beter Nederland.""

Maximaal een ton

Sinds begin dit jaar mogen donateurs niet meer dan een ton schenken per jaar aan een partij. Bovendien moeten giften van boven de 10.000 euro binnen drie dagen worden gemeld. Het ministerie van Binnenlandse Zaken publiceert in aanloop naar de Tweede Kamerverkiezingen op 22 november regelmatig een update.

Jesse Klaver, nummer drie op de lijst van GroenLinks/PvdA, is blij dat dit voortaan openbaar te zien is. ""Dit laat zien dat de VVD niet de partij voor de middenklasse is, maar voor miljonairs. Mensen met veel geld willen dat de VVD aan de macht blijft en proberen met geld invloed te kopen.""

De begrenzing kwam er onder meer nadat commotie was ontstaan over twee grote donaties van 1 miljoen aan het CDA en D66. Techondernemer Steven Schuurman, die toen dat miljoen schonk aan D66, doneert dit jaar weer, dit keer de maximale ton. Hij wil dit niet toelichten.

Gelijk speelveld

Partijen zijn niet alleen afhankelijk van donaties, maar ook van (toenemende) overheidssubsidies en (afnemende) ledencontributies. Toch is het speelveld niet gelijk, stelt politicoloog Gerrit Voerman. ""Een aantal partijen, die op minder goede voet staan met ondernemers, zullen niet in aanmerking komen voor grote donaties.""

De nieuwe regels vindt Voerman een goede stap. ""Er worden obstakels opgeworpen. Je moet zo veel mogelijk proberen te vermijden dat iemand invloed probeert te kopen en dat kun je doen door er transparant over te zijn en het bedrag te maximeren. Ik zou het zelfs geen slecht idee vinden als het nog minder dan een ton wordt.""

Politicoloog Ingrid van Biezen vindt het maximumbedrag van een ton eveneens aan de hoge kant, zeker internationaal gezien. ""In Frankrijk mag een individu bijvoorbeeld maar 7500 euro doneren en bedrijven mogen het helemaal niet. Je kunt goede bedoelingen hebben, maar je wil de schijn van belangenverstrengeling vermijden. En met een ton is het niet ondenkbaar dat je invloed kunt kopen.""

Steven van der Heijden, topman bij Corendon, vindt dat er eigenlijk geen maximum zou moeten zijn aan 'belangeloos schenken' aan politieke partijen. Hij doneerde een ton aan D66. ""Er is totaal geen sprake van beïnvloeding. Ik doe het omdat ik de partij een warm hart toedraag, ik ben al jaren trouw lid"", licht hij toe. ""Maar ik ben ook niet naïef, ik weet dat er kans is op beïnvloeding. Dus ik snap het ook wel weer.""

Kleine giften

Het overzicht van het ministerie van Binnenlandse Zaken schetst overigens geen compleet beeld: er staan alleen giften in van boven de 10.000 euro. Sommige partijen ontvangen (veel) kleinere giften. NSC van Pieter Omtzigt laat bijvoorbeeld weten dit jaar 305.000 euro aan kleine donaties te hebben ontvangen. De partij wil geen donaties van boven de 850 euro. Die hoeven bovendien helemaal niet gemeld te worden, maar giften boven de 1000 euro komen uiteindelijk wel in het jaarverslag te staan.",2023-01-01,2023-11-01,2023-10-30
42790323,Vanavond op tv: Brede invasie in Gaza • Verdeeldheid binnen Hamas? • In gesprek met Thierry Baudet (FvD),NOS.nl,2023-11-02,"Substantiële opmars van Israël in Gaza

Verschillende media melden zware gevechten tussen strijders van Hamas en het Israëlische leger. ""We staan aan de poorten van Gaza-Stad"", zegt een woordvoerder van het Israëlische leger. Zowel vanuit het noorden als vanuit het oosten is het leger tot diep de Gazastrook binnengedrongen, zo blijkt ook uit satellietfoto's. Grondsoldaten krijgen steun van de luchtmacht die geregeld aanvallen uitvoert, ook boven het zuiden van de Gazastrook.

Verdeeldheid binnen Hamas?

Gematigden en radicalen staan binnen Hamas vaak tegenover elkaar. Wat is de koers en de positie van de militaire en politieke leiders van Hamas, nu de oorlog met Israël al drie weken duurt. En wie zullen er profiteren van het geëscaleerde conflict?

In gesprek met Thierry Baudet (FvD)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek. Vanavond is te gast: Thierry Baudet, politiek leider van Forum voor Democratie.",2023-01-01,2023-11-01,2023-10-30
42790343,VN: honderden miljarden extra nodig voor aanpassingen aan veranderend klimaat,NOS.nl,2023-11-02,"Sven Schaap

redacteur Online

Sven Schaap

redacteur Online

Landen geven samen wereldwijd honderden miljarden te weinig uit aan het verminderen van de kwetsbaarheid voor klimaatverandering. Daarvoor waarschuwt de milieuorganisatie van de VN (UNEP) in een jaarlijks rapport over klimaatfinanciering. Het tekort, dat jaarlijks tientallen miljarden groter blijkt dan eerder werd geschat, maakt met name ontwikkelingslanden kwetsbaar voor de gevolgen van klimaatverandering.

Uit het rapport blijkt dat er wel tien tot achttien keer meer geld naar het verminderen van de kwetsbaarheid voor klimaatverandering moet gaan dan de rijke landen nu aan hulp opbrengen. Dit was in 2021 zo'n 21 miljard dollar, maar volgens de berekeningen van de onderzoekers moet er de komende jaren naar schatting jaarlijks 215 miljard tot 387 miljard voor beschikbaar zijn.

""Er is een gapend gat in termen van wat we nodig hebben en hoeveel financiering er nu beschikbaar is"", zegt onderzoeker klimaatfinanciering Pieter Pauw van de Technische Universiteit Eindhoven, een van de hoofdauteurs van het rapport. ""Als je deze uitkomsten als een rapportcijfer uitlegt, dan is dit een dikke onvoldoende.""

De wetenschappers achter het rapport leggen de huidige klimaatfinanciering naast de afspraken en doelen van het Klimaatakkoord van Parijs (2015) en concluderen dat de financiering fors omhoog moet. Zo wijzen ze erop dat klimaatbeleid ""jammerlijk tekortschiet"" en dat de opwarming gemiddeld nu al op 1,1 graden ligt. Tegen het einde van de eeuw houden ze rekening met een opwarming van 2,4 tot 2,8 graden, met grote klimaatrisico's tot gevolg.

Gat moet worden gedicht

Met het oog op de toenemende weersextremen als jarenlange droogte in Oost-Afrika, overstromingen in China en Pakistan en extreme hitte in India en Noord-Afrika, roept het rapport op tot het beschikbaar maken van veel meer geld.

Het 'klimaatadaptatiegat', zoals het verschil tussen de beschikbare financiën en het benodigde bedrag wordt genoemd, moet worden gedicht om grote economische schade en talloze slachtoffers te voorkomen, is de oproep.

Toen landen in 2015 het Klimaatakkoord van Parijs sloten, maakten ze niet alleen afspraken over het tegengaan van de opwarming van de aarde; ze stelden ook doelen voor aanpassingen aan een veranderend klimaat.

Zo zullen landen die bedreigd worden door een stijgende zeespiegel bijvoorbeeld op enig moment hun dijken moeten verhogen en moeten landen die kampen met toenemende droogte hun wateropslag verbeteren.

Dit soort aanpassingen aan de gevolgen van klimaatverandering wordt ook wel 'klimaatadaptatie' genoemd. Dit staat los van bijvoorbeeld herstelwerkzaamheden na klimaatschade en is wat anders dan 'klimaatmitigatie', waarmee wordt gedoeld op de maatregelen om de opwarming van de aarde tegen te gaan, bijvoorbeeld door de uitstoot van broeikasgassen te beperken.

Het rapport van de organisatie van de Verenigde Naties komt minder dan een maand voor het begin van de klimaattop in Dubai, waar het veel zal gaan over de financiering van klimaatadaptatie in ontwikkelingslanden. Bij de afgelopen toppen in Egypte en Schotland stond het compenseren van klimaatschade en klimaatsteun ook al centraal.

Dat zal nu niet anders zijn, denkt Pauw. ""Ontwikkelingslanden zullen herhalen hoe belangrijk adaptatie voor ze is en hoe belangrijk die financiering is, en hoe enorm die nu tekortschiet.""

Hij hoopt dat geopolitieke ontwikkelingen als de oorlog tussen Israël en Hamas en de oorlog in Oekraïne de komende top niet zullen overschaduwen. ""We hebben het klimaat met de financiële crisis al eens naar de achtergrond geschoven, en met de coronacrisis weer. Maar dat is kicking the can down the road. Klimaatverandering dendert door en hoe langer wij wachten met het nemen van maatregelen, hoe duurder het wordt. Heel veel landen staat het water letterlijk aan de lippen, dus die kunnen zich het niet permitteren om prioriteit te geven aan iets anders.""

Rond 2050 veel meer nodig

De honderden miljarden die de komende jaren nodig zijn, is niet de enige alarmerende boodschap in het VN-rapport. Want zelfs als het huidige gat wordt gedicht, is er in de toekomst naar verwachting nog veel meer geld nodig. Rond 2050 zullen de klimaatrisico's naar verwachting zo groot zijn dat er jaarlijks een veelvoud nodig is van de honderden miljarden waar nu al over wordt gesproken.

Het is de bedoeling om de internationale financiering voor adaptatie in ontwikkelingslanden tot 2025 te verdubbelen. Daarna worden er nieuwe financieringsdoelen gesteld. Toch is het niet de verwachting dat het gat daarmee gedicht wordt. Daarom moet er meer gebeuren volgens de onderzoekers, die opmerken dat veel rijkere ontwikkelingslanden nog meer kunnen doen.

Daarbij kijken ze ook naar Nederland, dat zich met zijn kustbescherming en landbouw overigens wereldwijd ""profileert als kampioen klimaatadaptatie"". ""Maar dan kijk ik ook een beetje naar de komende verkiezingen: je moet het klimaat niet gaan behandelen alsof het alleen over de vraag 'wel of geen kerncentrale' gaat. Dat is maar een heel klein stukje van de puzzel. Je moet het klimaatdebat niet beperken tot kernenergie.""",2023-01-01,2023-11-01,2023-10-30
42790360,Partijen willen bescherming gezin in grondwet • Van Haga in Radio 1 Journaal,NOS.nl,2023-11-02,"07:11

Wie is Wybren van Haga, de lijsttrekker van BVNL?

Wybren van Haga (56) is geboren in Den Haag en woont in Haarlem. Hij studeerde elektrotechniek en meldde zich daarna bij het Korps Commandotroepen. Na zijn diensttijd werd Van Haga ingenieur bij Shell; hij werkte in Gabon, Oman en Schotland. Vervolgens werd hij zelfstandige, onder meer in vastgoed onder de bedrijfsnaam Sjopperdepop BV.

Zijn politieke carrière begon Van Haga bij ondernemerspartij VVD. In 2017 werd hij Tweede Kamerlid, maar in 2019 werd hij uit de fractie gezet na ophef over de panden die hij verhuurt. Hij hield zijn zetel en sloot zich later aan bij FVD. Bij de verkiezingen in 2021 haalde nummer 2 Van Haga bijna net zoveel voorkeurstemmen als partijleider Thierry Baudet.

Maar zijn lidmaatschap van de Forum-fractie bleek ook geen lang leven beschoren: na een paar maanden splitste hij zich af. Kort daarna richtte Van Haga zijn eigen partij BVNL op.

07:10

Na 8.30 uur in Radio 1 Journaal: Wybren van Haga (BVNL)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Wybren van Haga van BVNL aan de beurt.

07:02

Voorstel: bescherming van het gezinsleven in de grondwet

SGP, CDA, ChristenUnie en BBB willen bescherming van het gezinsleven opnemen in de grondwet. Volgens SGP-lijsttrekker Stoffer komt het gezin er bekaaid af in Nederland en moet dat worden verbeterd. Kern van het voorstel is dat gezins- en familieleven economische, sociale en culturele bescherming verdient. 

Ook andere partijen gaan in hun verkiezingscampagnes in op de positie van gezinnen. Het gaat dan bijvoorbeeld ook om verlofregelingen, en regels voor meerouderschap en draagmoederschap. 

07:01

Samenvatting van de dag van gisteren

In het NOS-Radio 1 journaal was Volt-lijsttrekker Dassen te gast. Hij pleitte voor ""verbindende politiek"" is en zei dat hij ""niet alleen bezig is met de extremen"".

BBB-leider Van der Plas verwacht dat haar partij in het volgende kabinet komt. Het liefst ziet ze een coalitie van VVD, NSC, BBB en SGP.

Bij NOS op 3 kwamen D66-leider Jetten en Forum-lijsttrekker Baudet een aantal keren fel met elkaar in botsing, vooral over lhbt-rechten en de oorlog in Oekraïne.

In Nieuwsuur zei Denk-lijstrekker Van Baarle dat zijn partij niet conservatiever is geworden.

gisteren, 07:05

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790436,Politieke microtargeting in advertenties: 'gevaarlijk voor democratie',NOS.nl,2023-11-05,"Politieke partijen doen ook deze verkiezingscampagne uitgebreid aan microtargeting op sociale media. Dat is het gericht advertenties sturen naar potentiele kiezers op basis van persoonlijke informatie, zoals hun zoekgeschiedenis.

Stel je zoekt op Facebook naar een recept of informatie van je bank, dan kan die informatie gebruikt worden om je gericht een campagnefilmpje of advertentie te laten zien. Ben je geïnteresseerd in het blad Happinez, de VPRO of veganisme dan wil GL-PvdA je graag benaderen.

Heb je een rekening bij de bank Türkiye Is, koop je wel eens een ticket bij Royal Air Maroc of luister je muziek van de Turkse artiesten Baris Manco en Sezen Aksu, dan is de kans groot dat je een Denk-advertentie op je scherm krijgt.

D66 kiest dan weer voor woorden, zoals veganisme, masterdiploma en kwaliteit van leven. BBB richt een deel van de advertenties op mensen die Fries spreken. Andere partijen houden het online op de selectie man/vrouw, een algemeen profiel van hun eigen achterban of adverteren langs de snelweg.

Het stiekem manipuleren van kiezers op basis van verboden profielen is heel gevaarlijk in een democratie.

De afgelopen maand hebben in ieder geval GL-PvdA, D66, FvD, JA21, Denk, SP en PvdD op Facebook en Instagram gebruik gemaakt van hele gerichte advertenties. Ze hebben er honderden tot tienduizenden euro's aan advertentiegeld aan uitgegeven.

De Autoriteit Persoonsgegevens (AP) spreekt van effecten die tot een oneerlijke verkiezingsuitslag kunnen leiden. ""Het stiekem manipuleren van kiezers op basis van verboden profielen is heel gevaarlijk in een democratie"", zegt voorzitter Aleid Wolfsen. ""Dit moet je als politieke partij niet willen, het is een onrechtmatige inbreuk op grondrechten.""

Het is om die reden dat het ministerie van Binnenlandse Zaken al een tijd werkt aan een wet die microtargeting voor politieke partijen aan banden legt. In de Wet op de politieke partijen (Wpp) komt een speciaal hoofdstuk met transparantieregels voor politieke advertenties en microtargeting.

De Tweede Kamer nam dit jaar met algemene stemmen een motie aan voor een verbod om kindergegevens te verwerken voor advertenties, profilering en microtargeting. Dit moet in de wet worden vastgelegd.

Vorig jaar dienden PvdA en Volt een motie in om 90 dagen voor de verkiezingen een verbod in te stellen op microtargeting. Er mag dan alleen geselecteerd worden op taal en locatie. Op verzoek van het kabinet heeft de Kamer daar nog niet over gestemd, omdat het ook al in EU-verband wordt geregeld.

In februari nam het Europees Parlement regels aan om ongewenste beïnvloeding door politieke reclames te voorkomen. Het Europees Parlement probeert nu met alle EU-landen een akkoord te bereiken zodat zij zich aan de nieuwe regels gaan houden. Het liefst voor de Europese verkiezingen van juni 2024.

Een nieuw op te richten Autoriteit Wpp gaat een register bijhouden, zo is de bedoeling van het kabinet. Politieke partijen zijn verplicht informatie aan te leveren over advertenties die zij plaatsen en hoeveel zij daarvoor betalen.

Als er microtargeting wordt gebruikt moeten partijen aangeven op welke specifieke doelgroepen zij zich richten, welke persoonlijke gegevens daarvoor worden gebruikt en waarom de partij kiest voor targeting.

Je kunt niet van een VVD-kiezer een GroenLinkser maken.

Tom Dobber, onderzoeker microtargeting bij de Universiteit van Amsterdam, zegt dat de effecten niet zo sterk zijn ""dat je van een VVD-kiezer een GroenLinkser kunt maken"". Hij deed een jarenlang onderzoek dat bewees dat microtargeting werkt.

Zwevende kiezers kunnen naar een partij gelokt worden met een advertentie op maat. ""Je denkt dan veel sneller 'hé dit is interessant voor mij' en je gaat dan de boodschap aandachtiger lezen.""

Veel van de selecties die partijen maken zijn al openbaar. Op de site van Meta (Facebook, Instagram, WhatsApp en Threads) staat die informatie in de advertentiebibliotheek. Bij Google (Youtube, Gmail, Blogger) staat die in het Centrum voor advertentietransparantie. ""Maar dat is voor gewone burgers ondoorgrondelijk"", zegt Dobber. ""Het is dus heel intransparant.""

Schijnoplossing

De Autoriteit Persoonsgegevens (AP) betwijfelt of het de handigste manier is om in Nederland een register aan te gaan leggen. In de EU zijn regels in de maak om juist de aanbieders van reclamediensten verantwoordelijk te maken. Dit omdat zij meestal verantwoordelijk zijn voor het hele proces van microtargeting.

Ook vreest de AP voor een schijnoplossing omdat wat de politieke partijen daadwerkelijk online doen niet wordt gecontroleerd.",2023-01-01,2023-11-01,2023-10-30
42790444,"Bontenbal: 'Er is een nieuwe cultuur nodig, dat zijn Omtzigt en Timmermans niet'",NOS.nl,2023-11-05,De CDA-leider zei dit zondagmorgen in het programma Buitenhof. Volgens Bontenbal heeft het CDA het wél aangedurfd om met nieuwe mensen op de verkiezingslijst te komen.,2023-01-01,2023-11-01,2023-10-30
42790497,Voetballer El Ghazi ontslagen bij Mainz na pro-Palestijnse post op sociale media,NOS.nl,2023-11-03,"Het contract van Anwar El Ghazi bij FSV Mainz is met onmiddellijke ingang ontbonden. De oud-speler van Ajax en PSV raakte vorige week in opspraak naar aanleiding van berichten over de oorlog tussen Israël en Hamas die hij op sociale media had geplaatst.

De aanvaller was geschorst omdat hij op sociale media de omstreden zin ""From the river to the sea, Palestine will be free"" had geschreven. De leus wordt onder meer door Hamas gevoerd. De Palestijnse terreurgroep is uit op de vernietiging van de staat Israël. Een meerderheid in de Tweede Kamer heeft de leus onlangs betiteld als een oproep tot geweld.

Het Duitse Openbaar Ministerie heeft inmiddels aangekondigd dat er een onderzoek naar El Ghazi wordt ingesteld, vanwege ""een serieuze verdenking voor het verstoren van de publieke orde door het goedkeuren van misdaden in combinatie met het aanzetten tot haat en het verspreiden daarvan.""

Verklaring Mainz buiten El Ghazi om

Mainz noemde de berichten van El Ghazi ""onacceptabel"". Maandag kwam de Duitse club met een verklaring dat El Ghazi berouw had getoond en zich nadrukkelijk gedistantieerd had van terrorisme. Daardoor zou hij binnenkort terugkeren in de selectie.

Twee dagen later weersprak El Ghazi die verklaring en zei hij dat die buiten hem om is uitgegaan. ""Mijn verklaring op 27 oktober is mijn enige en laatste verklaring aan FSV Mainz 05 en in het openbaar"", zei hij toen.

El Ghazi schreef dat ""mijn eerdere statements op sociale media verkeerd zijn begrepen. Ik veroordeel de moorden op alle onschuldige burgers in Palestina en Israël. Mijn sympathie ligt bij de onschuldige slachtoffers van dit conflict, ongeacht hun nationaliteit.""

Mainz reageerde daarop ""verrast"" en met ""onbegrip"". El Ghazi meldde zich maandag ziek.

El Ghazi reageert

Vrijdagavond liet El Ghazi opnieuw van zich horen via sociale media: ""Sta voor wat juist is, ook al betekent dat dat je alleen staat. Het verlies van mijn inkomen is niets vergeleken met de hel die is losgelaten op de onschuldige en kwetsbare mensen in Gaza.""",2023-01-01,2023-11-01,2023-10-30
42790510,'Gruwelijk harde wind' zorgt voor volgepropt EK veldrijden met Van Empel als topfavoriet,NOS.nl,2023-11-05,"Jeroen Koster

commentator bij het EK veldrijden

Jeroen Koster

commentator bij het EK veldrijden

Wereldkampioene Fem van Empel kan de hoge golven zien uit het raam van haar hotelkamer aan de Boulevard des Océanides. ""Het waait gruwelijk hard"", concludeert de veldrijdster droogjes.

Buiten de hoge golven kun je je in de Franse kustplaats La Baule-Escoublac moeilijk voorstellen dat bij de EK veldrijden de wedstrijd van de vrouwen vanwege het extreme weer is uitgesteld naar zondag. Het is 14 graden en de zon laat zich tussen de regenbuien door af te toe zien. Maar de autoriteiten nemen geen enkel risico met het staartje van storm Ciarán, dat over de Franse westkust wappert.

De EK veldrijden, zonder Mathieu van der Poel maar met onder anderen Fem van Empel en Lars van der Haar, zijn zondag live te volgen bij de NOS.

De race voor de vrouwen begint om 14.00 uur en om 15.00 uur volgen de mannen. Beide wedstrijden zijn live te zien op NPO1, NOS.nl en de NOS-app. 

Ook alle wereldbekerwedstrijden en de wereldkampioenschappen veldrijden worden live uitgezonden bij de NOS. Bekijk hier het complete uitzendschema.

Van Empel, die haar Europese titel verdedigt, is er koeltjes onder. ""Ik was gisteren net vijf minuten klaar met de parcoursverkenning, toen ik het hoorde. Jammer, maar ik heb er geen invloed op, dus ik probeer me er zo min mogelijk druk om te maken.""

Verboden te rijden

Van het hotel is het een klein half uurtje landinwaarts richting naar Pontchâteau. Ook daar regen en wind, maar wel veel minder. Er is geen renner te bekennen. De autoriteiten hebben voor de zaterdag iedere activiteit op het parcours verboden.

Bondscoach Gerben de Knegt toont begrip: ""Er zou vandaag 45 millimeter regen vallen. Dat is nog niet gebeurd, maar er zijn toch veel vlagen harde wind. Ik denk dat het een goede beslissing is geweest.""

De mannen en vrouwen hebben het minst te klagen over het nieuwe schema. De Knegt is ook bondscoach van de junioren en beloften (onder 23). Omdat alles nu op één dag gepropt zit, moeten zij vandaag al om 08.00 uur inrijden. ""De wekker staat om 5.45 uur en om 06.00 uur gaan de mecaniciens al naar het parcours met tenten, fietsen en wielen.""

De meeste renners rijden op de rollerbank in het hotel. Van Empel heeft plots een dag langer om te herstellen van de zware Koppenbergcross van afgelopen woensdag.

De Brabantse zet de concurrentie al weken op grote achterstand en won alle zes wedstrijden die ze reed. De dag uitstel ondergaat ze zonder problemen. Toch is dit nieuw voor haar, want een veldrit die niet door kan gaan vanwege extreem weer, dat gebeurt bijna nooit.

Het reglement van de UCI kent het kleine artikel 'cancellation'. Daarin wordt gesproken over ""sterke wind, hevige sneeuwval en temperaturen lager dan -15 graden"". De lokale overheid is echter meestal bepalend.

Zo werd in 2016 de wereldbekerwedstrijd in Koksijde een paar uur voor aanvang opeens afgelast. De burgemeester van de Vlaamse kustgemeenten vond dat de veiligheid in het geding was door de harde storm. De rijders snapten er weinig van.

Eendaags WK

En tien jaar geleden werden bij de wereldkampioenschappen noodgedwongen alle categorieën op één dag afgewerkt. Niet een dag láter, zoals in Pontchateau, maar opmerkelijk genoeg een dag éérder.

De WK waren destijds in Louisville in de Amerikaanse staat Kentucky. Het parcours lag aan de oevers van de Ohio-river en door de enorme regenval stroomopwaarts wisten de autoriteiten dat op de zondag het halve parcours onder water zou komen te staan.

Haastig werd alles op zaterdag gereden. Het werd een historische dag voor het Nederlandse veldrijden met wereldtitels voor Mathieu van der Poel (junioren), Mike Teunissen (beloften) en Marianne Vos (vrouwen). Lars van der Haar won brons bij de mannen. De Knegt met brede lach: ""Toen ging het heel goed.""

Van Empel was toen nog een 10-jarig fanatiek voetbalstertje van de RKSV Sint-Michielsgestel. Daarnaast was ze net begonnen met fietsen. Vandaag is de 21-jarige Brabantse de huizenhoge favoriet. ""Ik ben hier niet voor niets. Ik heb zin in vandaag.""

Dat Puck Pieterse en Shirin van Anrooij een rustpauze hebben ingelast zal de strijd veel minder spannend maken. En de afwezigheid van achtvoudig wereldkampioene Marianne Vos, Lucinda Brand (de beste in 2021 en zes keer op het podium) en de Hongaarse Blanka Kata Vas door blessures helpt ook niet mee. De Knegt: ""Met de vorm van Fem zit het prima, maar ook zij moet eerst nog rijden.""",2023-01-01,2023-11-01,2023-10-30
42790511,CDA: nieuwkomers doen loze beloftes • VVD onder vuur om woningtekort,NOS.nl,2023-11-05,"13:05

Marijnissen: alleen nieuw zorgstelsel werkt, rest is pleisters plakken

Na Bontenbal komt Lilian Marijnissen van de SP aan het woord bij Buitenhof. Ze hamert al jaren op een volledig nieuw zorgstelsel, zonder marktwerking, waarin artsen en niet de zorgverzekeraars bepalen wie welke behandeling krijgt. Veel deskundigen zeggen dat het jaren duurt voordat zo'n nieuw stelsel ingevoerd kan worden en dat het ook veel geld kost.

Marijnissen zegt dat het huidige stelsel juist duur is, bijvoorbeeld omdat particuliere investeerders (private equity) tegenwoordig de dienst uitmaken in sommige huisartsenpraktijken. ""Die gaat het alleen maar om de winst."" Er valt volgens haar heel veel te besparen in de zorg, maar niet in dit stelsel. Alle andere plannen om de zorg te verbeteren noemt ze ""pleisters plakken"".

De SP is voor het invoeren van een Nationaal Zorgfonds, aangestuurd door de overheid, zonder eigen risico. Het lijkt een beetje op het oude ziekenfonds, De plannen staan al sinds 2016 in het verkiezingsprogramma van de SP, maar bij alle verkiezingen sinds die tijd heeft de partij zetels verloren. Marijnissen denkt niet dat er een causaal verband is tussen die twee dingen.

12:42

Bontenbal: nieuwkomers doen beloftes die niet waar te maken zijn

De CDA-leider is te gast bij Buitenhof. Zijn partij staat vooralsnog op verlies in de peilingen, terwijl partijen die zich ook baseren op het christendemocratisch gedachtegoed het veel beter doen, zoals BBB en NSC. Maar volgens Bontenbal is het CDA de enige echte christendemocratische partij van Nederland. Bovendien heeft het CDA het aangedurfd om met nieuwe mensen te komen. ""Andere partijen beloven een nieuwe politieke cultuur, maar dan zie ik Timmermans en Omtzigt. Dat zijn mensen die al heel lang in Den Haag rondlopen"". Bontenbal zit pas twee jaar in de Tweede Kamer.

""De kiezer is op drift"", stelt hij. Iedere keer komt er een nieuwe partij waar mensen achteraan lopen. ""Ze moeten uitkijken dat ze geen beloftes doen die ze niet kunnen waarmaken."" Als voorbeeld noemt hij het standpunt van NSC van Omtzigt om het migratiesaldo te beperken tot 50.000 mensen per jaar. ""Dat kun je niet beloven als je er geen maatregelen bij verzint om dat te bereiken."" Omtzigt wil dat Nederland in Europees verband een vetorecht krijgt bij asielonderwerpen. ""Maar dan maak je Europa juist weer minder effectief"", aldus de CDA-leider.

Bontenbal denkt dat de migratieproblemen juist Europa-breed aangepakt moeten worden. Asielzoekers moeten opgevangen worden aan de randen van het continent. De EU moet dan bepalen wie mag blijven en die mensen verdelen over de lidstaten. Afgewezen asielzoekers moeten snel teruggestuurd worden.

11:12

Maatschappelijke dienstplicht of dienstrecht?

Al jaren pleit het CDA voor een maatschappelijke dienstplicht voor jongeren. Eline Vedder, nummer twee op de CDA-lijst brengt het onderwerp nog een keer in bij WNL op Zondag. Jongeren kunnen kiezen voor verschillende plekken om hun diensttijd door te brengen: in de zorg, bij maatschappelijke organisaties of bij Defensie.

BBB, NSC en GroenLinks/PvdA vinden het prima om jongeren in contact te brengen met de maatschappij, maar voelen weinig voor een verplichting. Een vrijwillig dienstjaar, of een 'dienstrecht' zoals dat in Scandinavische landen bestaat vinden ze een beter idee. Maar Vedder houdt vol: ""vrijheid komt met plichten. We hebben ook een leerplicht in Nederland en daar zijn mijn kinderen het ook niet elke dag mee eens.""

10:32

PVV: eigen risico in de zorg is verkeerde zuinigheid

Agema (PVV) poneert haar bekende stelling dat het eigen risico in de zorg moet worden afgeschaft, omdat de zorg veel te duur wordt voor de burgers. Daardoor gaan ze niet meer naar de dokter en worden ze zieker. ""Wat hebben we er als samenleving aan als mensen doorlopen met druk op de borst?"". Ze vindt het ""verkeerde zuinigheid"".

Agema staat alleen in haar mening, want VVD, D66 en CDA wijzen erop dat afschaffing zes miljard euro kost en dat we dat geld met zijn allen moeten opbrengen. ""Het doet niets aan de kosten en de betaalbaarheid van de zorg"", zegt Vedder van het CDA. Zij wil veel meer inzetten op preventie om te voorkomen dat mensen zorg nodig hebben. Maar volgens Agema is juist het afschaffen van het eigen risico de beste vorm van preventie.

10:09

VVD: migratie beperken om wooncrisis op te lossen

De eerste stelling bij WNL op Zondag is ingebracht door VVD-kandidaat Hermans: het oplossen van het woningtekort vereist migratiebeperking. BBB en NSC zijn het met haar eens, maar Lahlah (GL/PvdA) niet. Volgens haar zijn er vooral te weinig betaalbare woningen gebouwd de laatste jaren. En dat is vooral gebeurd omdat volkshuisvesting is overgelaten aan de markt. En dat verwijt ze de VVD.

Ook Van Vroonhoven (NSC) en Keijzer (BBB) vinden dat Hermans boter op het hoofd heeft. De afgelopen twaalf jaar dat de VVD de premier leverde is er, ondanks allerlei beloftes, veel te weinig gebeurd om de migratie te beperken en extra woningen te bouwen, vinden ze.

09:47

WNL kiest niet voor de lijsttrekkers, maar de nummers twee

Om 10.00 uur op NPO 1 zijn te gast: Sophie Hermans (VVD), Fleur Agema (PVV), Esmah Lahlah (GL/PvdA), Jan Paternotte (D66), Eline Vedder (CDA), Mona Keijzer (BBB) en Nicolien van Vroonhoven (NSC).

09:36

Kijk terug: Bontenbal (CDA) en Marijnissen (SP) bij NOS op 3

09:30

Samenvatting van de dag van gisteren

Voor veel kiezer zijn de problemen in de zorg het belangrijkste verkiezingsthema, blijkt uit onderzoek van Ipsos in opdracht van de NOS. Maar in de campagne vermijden de meeste politici het onderwerp liever.

Verschillende politici waren aanwezig op de manifestatie in Amsterdam over bestaanszekerheid, georganiseerd door vakbond FNV.

Bij NOS op 3 discussieerden Henri Bontenbal (CDA) en Lilian Marijnissen (SP) onder andere over de vraag wat makkelijker is: oppositie of coalitie?

09:29

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790535,Hoe Noord-Korea profiteert van de oorlogen in Oekraïne en Gaza,NOS.nl,2023-11-04,"Paulus Houthuijs

redacteur Online

Paulus Houthuijs

redacteur Online

De aanwijzingen stapelen zich op dat Noord-Korea waarschijnlijk op grote schaal munitie en wapens levert aan Rusland. De leveringen kunnen volgens experts grote invloed hebben op de oorlog in Oekraïne. Intussen wordt Pyongyang ook beschuldigd van betrokkenheid bij de oorlog tussen Hamas en Israël.

Bij de grootschalige terreuraanval van Hamas op 7 oktober zijn vermoedelijk Noord-Koreaanse raketwerpers gebruikt. Noord-Koreaans wapentuig is vaker gesignaleerd in Gaza en in video's en foto's van Palestijnse milities. Niet vreemd gezien de vele wapens die Noord-Korea heeft verkocht in het Midden-Oosten en de warme band met pro-Iraanse milities en legers in de regio, zegt Korea-expert Remco Breuker.

Hechte band met Hezbollah

""De relatie met bijvoorbeeld Hezbollah in Libanon is heel hecht. Een deel van de leiders van de groepering is zelfs opgeleid in Pyongyang. Noord-Korea heeft ook wapens geleverd en geholpen met de bouw van tunnels.""

Vanwege de samenwerking tussen Hamas en Hezbollah is het volgens Breuker mogelijk dat de tunnelexpertise van Noord-Korea ook aan Hamas is overgedragen. De Palestijnse militante beweging heeft een labyrint aan tunnels onder Gaza aangelegd. The Economist schreef deze week dat Noord-Korea daar een bijdrage aan heeft geleverd. Maar of er een directe lijn loopt tussen Hamas en Pyongyang is onduidelijk.

Wat wel vaststaat, is dat Noord-Korea de afgelopen tijd vele honderden containers heeft verscheept naar Rusland. Dat hebben onderzoekers van de Britse denktank RUSI vastgesteld aan de hand van satellietfoto's.

Aan de hand van openbare bronnen is de route die de containers hebben afgelegd gereconstrueerd. Een groep vrachtschepen, waarvan de meesten onder VS-sancties staan vanwege veronderstelde wapenleveranties, pendelt tussen Rasŏn (Noord-Korea) en de militaire haven van Dunai in Rusland.

""We hebben niet in de containers kunnen kijken"", zegt onderzoeksleider James Byrne van RUSI. ""Maar gezien alle verzamelde informatie denk ik dat de kans heel groot is dat het gaat om munitie.""

De bedrijven achter de vrachtschepen zijn volgens de denktank verbonden met de Russische defensiesector. Containers met dezelfde uiterlijke eigenschappen als die afkomstig uit Noord-Korea duiken op bij een groot munitiedepot in West-Rusland, zegt Byrne.

De opslagplek voor munitie in Tichoretsk ligt hemelsbreed op zo'n 130 kilometer afstand van Oekraïne en groeit gestaag, zo zou blijken uit een analyse van satellietfoto's. De containers arriveren per trein en worden naast kuilen in de grond geplaatst. Vermoedelijk wordt de munitie in de grond begraven om de kans op sabotage te verkleinen.

De Zuid-Koreaanse inlichtingendiensten beweren dat Noord-Korea inmiddels zo'n miljoen artilleriegranaten heeft geleverd aan Rusland, schreef Bloomberg deze week. Ook zijn volgens Seoul ballistische korteafstandsraketten, antitankraketten en draagbare luchtafweerraketten gestuurd.

Zo'n stevige claim, van een land dat officieel nog in oorlog is met Noord-Korea, valt niet te controleren. Maar het is volgens experts wel aannemelijk dat er grote voorraden munitie en wapens zijn verhandeld.

Wapens waren een van de belangrijkste agendapunten bij het bezoek van de de Noord-Koreaanse leider Kim aan Rusland in september:

De aangehaalde banden tussen Moskou en Pyongyang zijn voor de zwaar gesanctioneerde landen een win-winsituatie. Rusland heeft bijvoorbeeld dringend artilleriegranaten nodig in de slijtageslag met Oekraïne. Andersom is kernmacht Noord-Korea naar verluidt zeer geïnteresseerd in Russische satelliet-technologie en nucleair aangedreven onderzeeërs.

'Perfecte samenwerking'

""Voor Noord-Korea is dit de perfecte samenwerking"", zegt Breuker. Noord-Korea zit vanwege sancties om gas en olie verlegen - grondstoffen waar Rusland van bulkt. ""Ook geld is een belangrijke afweging voor het regime, maar er is ook een geopolitieke component. Noord-Korea voelt zich veiliger als landen zoals Rusland floreren.""

Voor Oekraïne is de samenwerking tussen Kim en Poetin zorgwekkend. De NAVO komt capaciteit tekort om voldoende artilleriemunitie te leveren en de verdeeldheid over extra militaire hulp aan Kyiv groeit. Het Oekraïense tegenoffensief heeft amper terreinwinst opgeleverd en bij de statische loopgraafoorlog speelt artillerie een belangrijke rol. ""De vermoedelijk grote hoeveelheid munitie die naar Rusland gaat kan dus grote impact hebben op de oorlog"", zegt Byrne.

'Onzin'

Noord-Korea ontkent stellig dat het wapens levert aan Rusland. Ook noemt staatspersbureau KCNA het onzin dat het land militaire steun zou leveren aan Hamas. ""Die aantijging is slechts een poging om de schuld van de crisis in het Midden-Oosten, veroorzaakt door de VS, op een derde land af te schuiven"", wordt gemeld.

Het regime in Pyongyang draagt de Palestijnen al decennia een warm hart toe. De Palestijnse Bevrijdingsorganisatie (PLO) ontving een gestage stroom van wapens volgens de Amerikaanse denktank Stimson Center. Er zijn wel berichten dat Hamas bijvoorbeeld raketten en communicatie heeft gekocht van Noord-Korea, maar die informatie is niet onafhankelijk bevestigd.

""Ik had niet anders verwacht dan dat er Noord-Koreaanse wapens gevonden zouden worden in Gaza"", zegt Breuker. ""Maar omdat de Noord-Koreanen zo ontzettend veel militaire steun hebben geleverd aan bijvoorbeeld Syrië, Iran en Jemen kan het best zijn dat Pyongyang niet direct levert aan Hamas.""",2023-01-01,2023-11-01,2023-10-30
42790595,Verstappen eerste Nederlander sinds 1966 met solo-cover op Time Magazine,NOS.nl,2023-11-09,"Poserend in raceoverall en daaronder de alleszeggende tekst 'Niet te stoppen' siert racefenomeen Max Verstappen de nieuwste cover van het vermaarde Amerikaanse opinietijdschrift Time Magazine.

Hij is de eerste Nederlander die deze eer solo ten beurt valt sinds sterrenkundige Maarten Schmidt in 1966. Politicus Geert Wilders stond in 2017 op de cover, maar dat deed hij toen samen zijn Franse collega Marine Le Pen, ter promotie van een artikel over de opkomst van populisme. Slechts acht Nederlanders gingen de coureur voor in de geschiedenis van het inmiddels honderd jaar oude magazine. Verstappen is de eerste Nederlandse sporter.

Het zegt iets over de internationale statuur van de drievoudig wereldkampioen Formule 1. Met de Grand Prix van Las Vegas in aantocht wist Time Magazine Verstappen te strikken voor een interview, waarvan de Nederlander er - naast de verplichte persconferenties tijdens Grand Prix-weekenden - maar weinig geeft. Mede dankzij het succes van de Netflix-serie Drive to Survive zijn de Formule 1 en Verstappen ook in Amerika 'hot'.

Dit is de cover van de editie waarop Verstappen op de voorkant prijkt:

TIME

@TIME

Before Formula One takes over Las Vegas, Max Verstappen talks to @seanmgregory about his dominance, ""Drive to Survive,"" and what might make him walk away from the sport https://t.co/Igz098iocE https://t.co/UX35sCa3Wo

13:03

8 november 2023

Met ""ik heb er helemaal geen behoefte aan om rond te hangen tussen bekende filmsterren"" maakt Verstappen in het interview duidelijk dat hij de tegenpool is van zevenvoudig wereldkampioen en rivaal Lewis Hamilton, een stijlfanaat die graag modeshows afloopt. Op alle glitter en glamour in Las Vegas zit hij op voorhand niet te wachten.

Vooral in de passage over de periode waarin hij als jonge kartcoureur de Europese circuits af reisde, zegt Verstappen iets waar hij zich maar zelden over uit laat: ""Op jonge leeftijd zag ik andere kinderen die aan het spelen waren, niet bezig met hun toekomst. Maar mijn vader (voormalig Formule 1-coureur Jos Verstappen, red.) had een plan. En daar moest ik me aan houden.""

""Soms vond mijn vader dat ik een beetje lui was. Daar hadden we zeker wel eens discussies over"", vertelt Verstappen, gevraagd naar de momenten waarop de spanning tussen de fanatieke vader en zijn racende zoon opliep.

Zoals toen Verstappen junior op 14-jarige leeftijd tijdens een kartrace in Napels werd ingehaald, dat probeerde te herstellen met een risicovolle actie en vervolgens crashte. Jos Verstappen was furieus en negeerde zijn zoon tijdens een stop bij een tankstation. ""Hij wilde praten, ik niet"", zegt Jos in het artikel in Time Magazine. ""Als je je mond niet houdt, zet ik je uit de auto.""

Fysiek contact is er volgens senior nooit geweest. Verstappen heeft Max maar één keer een tik gegeven; op zijn helm, voor een race in Engeland. ""Die had hij toen even nodig. En hij won toen wel.""

De acht Nederlanders die Max Verstappen voorgingen op de cover van Time Magazine: ingenieur Anthony Fokker (1923), Koningin Wilhelmina (1935 ,1939 en 1946), minister Hubertus van Mook (1941), luitenant-generaal Hein ter Poorten (1942), admiraal Conrad Helfrich (1942), Koningin Juliana (1948), Shell-topman John Loudon (1960), sterrenkundige Maarten Schmidt (1966) en politicus Geert Wilders (samen met Marine Le Pen in 2017).

De soms Spartaanse raceopvoeding is niet voor niets geweest. Inmiddels is de 26-jarige coureur drie Formule 1-titels, 52 grandprix-overwinningen en talloze records verder en domineert hij in zijn superieure Red Bull de koningsklasse van de autosport zoals Michael Schumacher en Lewis Hamilton dat voor hem deden.

Over de voorspelbaarheid in de Formule 1 dit seizoen - hij won al zeventien van de twintig races - moet je bij Verstappen niet aankomen. ""De NBA heeft het ook overleefd toen de Chicago Bulls domineerden"", zegt hij in het artikel. ""Later zouden de mensen zeggen: dat was geweldig. Als je een echte fan van de sport bent, moet je het gewoon kunnen waarderen dat een team het zo goed.""",2023-01-01,2023-11-01,2023-11-06
42790612,Poolse oppositie sluit coalitieakkoord en wil 'terug naar Europa',NOS.nl,2023-11-10,"De oppositie in Polen die bij de verkiezingen vorige maand een meerderheid kreeg, heeft een coalitieakkoord gesloten. Het programma is pro-Europees en oppositieleider Donald Tusk zei bij de presentatie dat de partijen ""de rechtsorde zullen herstellen die verstoord is door het handelen van de voorgangers"". Daarmee doelt hij op de regering van de rechts-conservatieve PiS-partij.

De nieuwe coalitie bestaat uit het liberaal-conservatieve Burgerplatform onder leiding van oud-premier en oud-voorzitter van de Europese Raad Tusk, de centrumrechtse pro-Europese groep Derde Weg en de linkse alliantie Lewica.

Rechtsstaat herstellen

Het kan echter nog een paar weken duren voordat de coalitie daadwerkelijk kan gaan regeren. President Duda heeft maandag namelijk PiS-leider Morawiecki, de huidige premier, aangewezen als kandidaat-premier. Duda is een bondgenoot van PiS.

Het is in Polen gebruikelijk dat de grootste partij als eerste de taak krijgt om een regering te vormen. PiS is met 194 zetels de grootste in het parlement, maar heeft geen absolute meerderheid en geen coalitiepartner.

De kans dat het Morawiecki de komende weken lukt om een meerderheidscoalitie te vormen, is daardoor nihil. Zeker nu Tusk met de oppositie tot een akkoord is gekomen.

Democratie, Europa en mensenrechten

Tusk noemde het regeerakkoord bij de ondertekening goed nieuws voor de rechtsstaat in Polen. ""De rechtbanken zullen vrij zijn van politieke druk en het Openbaar Ministerie zal onafhankelijk en a-politiek kunnen handelen.""

Tusk zei dat het ondanks de beslissing van Duda om zijn rivaal Morawiecki naar voren te schuiven de goede kant op gaat. ""We zijn klaar om verantwoordelijkheid te nemen voor ons land."" Een van de leiders van Lewica, Robert Biedron, zei dat Polen terugkeert naar democratie en Europa en dat mensenrechten zullen worden gerespecteerd.

Als de drie partijen onder leiding van Tusk eenmaal een regering hebben gevormd, zal een van de eerste maatregelen een nieuwe abortuswet zijn, zo kondigde Biedron aan. Onder PiS werd een extreem strenge abortuswet ingevoerd die abortus alleen in een paar uitzonderlijke gevallen toestaat, bijvoorbeeld als het leven van de vrouw in gevaar is.

""De oppositie wil met de presentatie van vandaag duidelijk uitstralen dat ze klaar is om te regeren. Dat zeiden de partijen voor de verkiezingen ook al, maar toch was het nog spannend of het deze bonte coalitie zou lukken om tot een regeerakkoord te komen. Dat blijkt ook uit het feit dat een fractie uit het linkse blok niet wil meeregeren. Die fractie vindt dat het terugdraaien van de oerconservatieve abortuswetgeving van PiS niet ver genoeg gaat. De partij zal de regering wel steunen vanuit het parlement.

Hoe dan ook heeft de oppositie onder leiding van Tusk de meerderheid en is er dus geen weg naar een regering voor Morawiecki en PiS. En dat is ook precies wat de oppositie vandaag onder leiding van Tusk duidelijk wil maken voordat het nieuw gekozen parlement zelfs maar een zitting heeft gehad. Dat komt maandag voor het eerst samen.

Feit blijft dat de nieuwe regering straks een hoop werk heeft om de antidemocratische erfenis van PiS terug te draaien, zoals de systematische ondermijning van de rechtsstaat van de afgelopen jaren. Dat is niet van de ene op de andere dag geregeld.""",2023-01-01,2023-11-01,2023-11-06
42790623,PvdD: we regeren alleen mee bij 'echte koerswijziging' • Omtzigt wil dat leden vrijwilliger worden,NOS.nl,2023-11-10,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

21:55

Ouwehand wil principes niet gemakkelijk loslaten voor regeringsdeelname

PvdD-leider Ouwehand staat niet te springen om mee te regeren in een nieuw kabinet, maar ze sluit het niet uit. Dit bleek het interview in Nieuwsuur. Ouwehand benadrukte dat de partij is opgericht om leven van dieren, het klimaat en de natuur te verbeteren. De Partij voor de Dieren zag jarenlang niets in regeringsdeelname, omdat de partij geen compromissen wilde sluiten.

Ouwehand is minder principieel, maar benadrukt wel dat regeringsdeelname alleen kan ""bij een echte koerswijziging"" op het gebied van dierenwelzijn, de natuur en het klimaat. Ze kan zich een kabinet voorstellen met D66, GroenLinks-PvdA, Volt en de SP.

21:27

Ouwehand over interne ruzie: professionalisering gaat niet in een keer

In Nieuwsuur wordt eerst stilgestaan bij de recente interne ruzie binnen de Partij voor de Dieren, waarbij de positie van partijleider Ouwehand enige tijd wankelde. Het oude bestuur wilde Ouwehand opzijschuiven als beoogd lijsttrekker, de leden kwamen daartegen in verzet en na een onderzoek kon Ouwehand weer terugkomen.

Ouwehand zegt dat er intern een conflict is over het professionaliseren van de twintig jaar oude partij. ""Het ging om basisdemocratie, om niet top-down lokale afdelingen vertellen wat ze moeten doen, autonomie en inclusiviteit"", aldus de lijsttrekker van de Partij voor de Dieren. ""Ik weet nu dat niet alles in een keer gaat.""

19:28

Straks bij Nieuwsuur, de lijsttrekker van de Partij voor de Dieren

Nieuwsuur

@Nieuwsuur

Vanavond om 21:30 uur in #Nieuwsuur @NPO2: ▶️Verkiezingsuitzending: PvdD-lijsttrekker @estherouwehand
▶️Met vragen uit de achterban en een analyse van
@noorlanderarjan https://t.co/hXE0uZ0zLx

18:54

10 november 2023

19:00

Kijken: Rondje Binnenhof, ook gewichtheffen op hakken en andere sportfilmpjes

17:30

NSC-leider Omtzigt spreekt voor het eerst honderden partijleden toe

NSC-leider Omtzigt heeft voor het eerst een volle zaal met ongeveer 800 leden toegesproken op de eerste ledenbijeenkomst in Amersfoort. Hij benoemde daarin de thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen, maar ik ben zo blij dat we daarin niet alleen zijn"", herhaalde Omtzigt daarbij.

In zijn toespraak vroeg hij de leden van zijn partij om 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet en vrijwilliger wordt. Dat u gaat meewerken aan de integratie van nieuwkomers, dat u vrijwilliger wordt bij de voetbalvereniging, de wijk ingaat, dat u betrokken bent. Als dat niet gebeurt, is dit project kansloos.""

Omtzigt zei daar wel vertrouwen in te hebben. ""Met het enthousiasme dat ik vandaag heb gezien, kunnen we dit doen. Ik heb er vertrouwen in. En we gaan nu vragen of Nederland hierin vertrouwt.""

16:26

Poep scheppen met Ouwehand

In aanloop naar de verkiezingen gaat het Jeugdjournaal op pad met lijsttrekkers, vandaag met Esther Ouwehand van de Partij voor de Dieren. Zij wilde afspreken bij een opvangplek voor dieren om daar drollen op te ruimen:

16:07

Toespraak van Omtzigt op NSC-ledenbijeenkomst te zien op NPO Politiek en Nieuws

NPOpolitiek en Nieuws

@NPOpolitiek

VRIJDAG LIVE: Vanaf 16.30 uur de toespraak van @PieterOmtzigt op de #ledendag van @NwSocContract , live op kanaal 83 en online https://t.co/4ag6gai0lU https://t.co/Vb2BusfFiH

16:02

10 november 2023

14:56

Kabinet wil ronselen van stemmen harder aanpakken

Het demissionaire kabinet wil harder optreden tegen het ronselen van stemmen. Minister De Jonge vindt de huidige regels te ouderwets en hij wil ze meer in overeenstemming brengen met de huidige tijd. Zo moet volgens hem ook het mensen online oproepen een volmacht af te geven strafbaar worden. De maximale straf voor ronselen gaat van één maand cel naar zes maanden.

Het voorstel voor een wetswijziging gaat nu voor advies naar de Raad van State en geldt dus nog niet bij de komende verkiezingen.

14:36

NSC gaat ook meedoen aan Europese verkiezingen

Nieuw Sociaal Contract gaat volgend jaar ook meedoen aan de verkiezingen voor het Europees Parlement, zegt partijvoorzitter Bert van Boggelen aan het begin van de eerste ledendag van de partij. ""We willen een route gaan bedenken om samen met inbreng van de leden kandidatenlijsten en een verkiezingsprogramma op te stellen.""

Van Boggelen kondigde ook aan dat NSC vanaf vandaag ook een jongerenafdeling heeft: Jong Sociaal Contract. Eva Brandemann is benoemd als voorzitter. Ook wil NSC een wetenschappelijk instituut oprichten. ""Dat is belangrijk voor een partij die op de inhoud ingaat"", zegt Van Boggelen tegen de leden.

Op de ledenbijeenkomst van NSC in Amersfoort zijn 800 leden afgekomen. In totaal heeft NSC nu ruim 7200 leden.

11:30

GL-PvdA krijt regenboog voor abortuskliniek waar SGP actie wilde voeren

GroenLinks-PvdA noemt het goed dat de SGP afziet van de actie om in gesprek te gaan met anti-abortusdemonstranten. Kandidaat-Kamerlid Diederik van Dijk was van plan om vanmorgen bij de ingang van een abortuskliniek in Utrecht te staan, maar besloot de actie te verplaatsen. Volgens de SGP hadden zich ""tientallen pro-abortusdemonstranten"" bij de kliniek verzameld.

""Mogelijk is het feit dat we de stoep en het fietspad hebben volgetekend met regenbogen de reden voor de SGP om het gesprek elders te voeren"", zegt GroenLinks-PvdA. Op sociale media heeft Kamerlid Corinne Ellemeet foto's geplaatst, waaruit blijkt dat ze samen met oud-PvdA-fractievoorzitter Lilianne Ploumen de stoep heeft volgekrijt met een regenboog en teksten als ""jouw lichaam, jouw keuze"":

""SGP-politici sluiten zich aan bij anti-abortusdemonstranten voor de klinieken. Dit gaat te ver. Veel te ver. Iedere vrouw moet zich vrij en veilig voelen op weg naar een abortuskliniek. Om hun een hart onder de riem te steken hebben wij vanochtend vroeg onze steun getekend en geschreven op de stoep voor de kliniek"", schrijft Ellemeet bij de foto's. ""We waren weer weg voordat de deuren geopend werden.""

11:06

Jetten (D66) sluit zich aan bij kritiek op Omtzigt 

D66-lijsttrekker Rob Jetten sluit zich aan bij de kritiek op Pieter Omtzigt van NSC, die nog geen duidelijk antwoord geeft op de premiersvraag en zijn verkiezingsprogramma niet heeft laten doorrekenen. ""Ik ben ook teleurgesteld"", zei de demissionair minister voor Klimaat en Energie voor aanvang van de ministerraad. ""Als je zelf altijd pleit voor maximale transparantie en daar anderen ook enorm op aanspreekt, zou het goed zijn om voor jezelf dezelfde meetlat te hanteren.""

Jetten vindt het ook jammer dat Omtzigt en GroenLinks-PvdA-voorman Frans Timmermans het RTL Verkiezingsdebat van aanstaande zondag hebben afgezegd. ""Je moet de kiezers duidelijk maken dat er wat te kiezen valt en dat er verschillen zijn tussen partijen en dat doe je door de strijd aan te gaan en niet door weg te blijven bij debatten.""

Een ander kritiekpunt op Omtzigt is voor Jetten dat hij begin deze week de mogelijkheid van een kabinet over rechts met onder meer de SGP opperde. ""Een coalitie met partijen die uit de euro willen, waar vrouwenrechten onder druk komen te staan, waar homorechten niet worden versterkt.""

Gisteren openden de VVD en GroenLinks-PvdA de aanval op Omtzigt. VVD-lijsttrekker Dilan Yesilgöz zei onder meer dat de NSC-lijsttrekker ""oerconservatieve ideeën"" heeft. Vanmorgen zei de demissionaire minister van Justitie en Veiligheid nogmaals dat hij openheid moet geven over de vraag wie zijn premierskandidaat wordt. Ze vindt dat er niet na de verkiezingen een ""ongekozen premier"" uit de hoge hoed mag worden getoverd. ""Als je bij zo'n zwaar ambt zo lang twijfelt, dan wil je het denk ik niet.""

10:39

SGP-kandidaat Van Dijk niet naar abortuskliniek Utrecht

De SGP ziet af van een bezoek aan betogers bij een abortuskliniek in de provincie Utrecht. De bedoeling was dat kandidaat-Kamerlid Van Dijk, net als partijleider Stoffer gisteren, vanochtend daar in gesprek zou gaan met anti-abortusdemonstranten. Maar volgens de partij hebben zich ook tientallen pro-abortusdemonstranten verzameld bij de kliniek in Utrecht.

De partij zegt dat Van Dijk daarom op een andere plek in gesprek gaat met een van de betogers. ""Eens te meer blijkt dat de wakers onze volle steun nodig hebben bij hun belangrijke en levensreddende werk. Voor moeder en kind"", zegt Van Dijk, de nummer twee op de kandidatenlijst van de SGP. Waar hij nu heen gaat is niet duidelijk.

Gisteren sprak partijleider Stoffer met anti-abortusdemonstranten voor een kliniek in Zuid-Holland. Dat kwam hem op veel kritiek te staan van andere partijen.

10:23

Kijk hier de Q&A met BoerBurgerBeweging-leider Van der Plas terug

BoerBurgerBeweging-leider Van der Plas beantwoordde vanmorgen vragen die gesteld werden op het Instagram-kanaal van de NOS.

09:20

Van der Plas op Radio 1: kabinet moet langetermijnvisie maken

BBB-lijsttrekker Van der Plas wil dat een nieuwe coalitie met een langetermijnvisie komt voor Nederland en dat er geen regeerakkoord wordt gesloten, maar 'een regieakkoord' op hoofdlijnen. Dat antwoordde ze in het NOS Radio 1 Journaal op de vraag wat ze minimaal wil bereiken als ze meedoet aan een kabinet. Ze voegde eraan toe dat het vertrouwen in de politiek moet worden hersteld. Volgens haar gaat het daar in de campagne nu te weinig over.

Van der Plas verbaast zich erover dat er in de media deze week zoveel wordt gepraat over welke partijen hun verkiezingsprogramma door het Centraal Planbureau hebben laten doorrekenen en welke niet. BBB hoort bij die laatste groep. Volgens Van der Plas heeft Nederland grote problemen en moet het gaan over de vraag wat investeringen Nederland op langere termijn opleveren. Ze zei dat een nieuw kabinet misschien de schuld iets moet laten oplopen. Als voorbeeld gaf ze dat de mondzorg terug moet in het basispakket. Volgens haar kost dat 500 miljoen euro, maar levert dat uiteindelijk 3 miljard op omdat dat goed is voor de gezondheid van mensen.

BBB wil graag meeregeren en Van der Plas zei dat de partij in de coalitieonderhandelingen een belangrijke partner wordt, ook omdat BBB in de Eerste Kamer veel zetels heeft. ""Wij hebben er zestien en Pieter heeft er nul"", zei ze over NSC, de partij van Omtzigt. Van der Plas denkt dat ze in een coalitie goed met NSC kan samenwerken. Ze herhaalde dat ze Omtzigt een goede politicus vindt.

De BBB-leider zei op de radio verder dat in de discussie over de natuur 'stikstof' niet het grootste probleem is en dat daar niet de focus op moet liggen: ""Wij zijn geen partij die natuur wil vernietigen. Maar het gekke is dat je natuurgebieden hebt met veel veehouderij, en waar het wel goed gaat met de natuur. Maar er zijn ook natuurgebieden met weinig veehouderij waar het niet goed gaat met de natuur.""

Luister of kijk het hele gesprek met Van der Plas terug op de site van NPO Radio 1.

Maandag is in het NOS Radio 1 Journaal PVV-leider Wilders te gast.

07:23

De BoerBurgerBeweging (BBB): luisteren naar het platteland

De BoerBurgerBeweging (BBB) bestaat nog niet lang. De partij werd in 2019 opgericht door onder anderen het gezicht van de partij, Caroline van der Plas. De boerenprotesten tegen het stikstofbeleid waren net begonnen en de BBB steunde die (maar nam afstand van al te radicale uitingen). De partij vindt dat er te weinig wordt geluisterd naar de mensen op het platteland.

Bij de verkiezingen in 2021 haalde BBB 1 zetel in de Tweede Kamer. Van der Plas werd al snel een BN'er, die met haar pragmatische 'boerenverstand'-standpunten de boel wist op te schudden. Bij de Provinciale Statenverkiezingen, eerder dit jaar, won de BBB met overmacht. De partij werd in alle provincies en in de Eerste Kamer in één klap de grootste en daardoor een factor van belang in de Nederlandse politiek.

07:15

Caroline van der Plas in het kort, om 8.30 uur in NOS Radio 1 Journaal

BBB-lijsttrekker Caroline van der Plas (56) groeide op in Deventer. Ze heeft een Ierse moeder, vandaar haar Engelse voornaam. Ze was een poos communicatieadviseur voor de agrarische sector en merkte toen dat boeren ""te weinig weerwoord"" hadden tegen 'stadse' partijen die de veestapel willen inkrimpen.

Ze was actief lid van het CDA, maar ook die partij deed wat haar betreft te weinig voor de mensen op het platteland. Daarom besloot ze een eigen partij te beginnen: de BoerBurgerBeweging. Van der Plas viel meteen op door haar geheel eigen stijl van politiek bedrijven, waarbij ze zich niks aantrekt van 'regeltjes'.

Mocht haar partij het Torentje veroveren, dan bedankt ze voor de eer om premier te worden. Niets voor haar, zegt ze, om in nette kleren de wereld over te vliegen.

07:08

Podcast De Campagne Stemming over de kritiek op Omtzigt 

In de dagelijkse podcast De Campagne Stemming staan Xander van der Wulp en Joost Vullings stil bij de aanval van VVD en GroenLinks-PvdA op NSC. En ze gaan ook in op de manier waarop NSC-voorman Omtzigt daarop reageert.

Verder hebben Van der Wulp en Vullings gemerkt dat SP-lijsttrekker Marijnissen contact heeft gehad met GroenLinks-PvdA-voorman Timmermans.

07:05

Samenvatting van donderdag 

Pieter Omtzigt heeft de afgelopen tijd de premiersvraag liever niet willen beantwoorden, maar gisteren gaf de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden mocht hij de Tweede Kamerverkiezingen winnen. Hij wil eerst wachten op de uitslag.

Eerder op de dag hadden VVD-lijsttrekker Yesilgöz en GroenLinks-PvdA-lijsttrekker Timmermans de aanval op de NSC-leider geopend. Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen, moet je ook keuzes maken.""

De SP wil meeregeren. In Nieuwsuur vertelde partijleider Marijnissen hoe ze meer zetels wil halen.

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790653,Warming-up: Nieuwkoop onzeker voor topper tegen AZ • Rentree PSV'er Lang binnen maand ,NOS.nl,2023-11-10,"Op naar het nationale en internationale voetbalweekend met onder meer:

17:40

Nieuwkoop vraagteken voor topper tegen AZ

Feyenoord kan zondag in de topper tegen AZ mogelijk niet beschikken over Bart Nieuwkoop. De rechtsback liep dinsdag tegen Lazio in Rome een hoofdblessure op en werd halverwege de eerste helft vervangen. ""Voor Bart wordt de wedstrijd van zondag een race tegen de klok"", zei trainer Arne Slot. ""We bekijken morgen tijdens onze laatste training of hij inzetbaar is.""  De wedstrijd tussen nummer twee AZ (10-26) en nummer drie Feyenoord (11-26) begint zondag om 16.45 uur. 

17:19

Dost laat ICD plaatsen en mag naar huis

Bas Dost heeft het ziekenhuis in Amsterdam verlaten en vervolgt revalidatie thuis. Bij de 34-jarige spits werd afgelopen week een ICD geplaatst. Een ICD is een inwendige defibrillator die ingrijpt bij hartritmestoornissen, waarmee bijvoorbeeld ook Daley Blind al ruim drie jaar speelt. 

Dost zakte op 29 oktober in de slotfase van het eredivisieduel met AZ in Alkmaar plotseling in elkaar. Na behandeling op het veld kwam hij weer bij kennis en werd hij afgevoerd naar het ziekenhuis. ""Ik ben blij weer thuis te zijn en ga nu in alle rust herstellen"", zegt Dost op de NEC-site. ""Ik wil graag nog een dankwoord richten aan iedereen die me de afgelopen periode heeft gesteund. We waarderen dat ontzettend.""

17:18

AZ-trainer Jansen niet bang voor tweede wedstrijd met veel intensiteit

Een dag na de verloren wedstrijd tegen Aston Villa in de Conference League moet bij AZ de blik alweer op komende zondag, want dan wacht de topper tegen Feyenoord. AZ-trainer Pascal Jansen denkt niet dat de wedstrijd al beslissend gaat zijn in de strijd om de titel. ""Ik denk dat het daar nog iets te vroeg voor is. In de competitie zijn we redelijk op weg, maar we hebben nog een lange weg te gaan met z'n allen.""

AZ overwinterde de afgelopen seizoenen in Europa, maar zakte daardoor in de eredivisie wel weg na de winterstop. Verslaggever Joep Schreuder vroeg Jansen of hij het als een voordeel zou zien als AZ uitgeschakeld wordt in Europa. ""Nee, geen seconde. Zolang we nog strijden voor een plek in Europa na de winterstop dan zullen we er alles aan doen"", was het resolute antwoord van de trainer.

Zondag dus de topper tegen Feyenoord, die AZ vorig jaar in de slotfase verloor door een zondagsschot van de inmiddels vertrokken Marcus Pedersen. Twee keer in korte tijd een wedstrijd spelen met veel intensiteit, kunnen AZ en Feyenoord dat wel? ""We zullen moeten"", aldus Jansen. ""Aan de andere kant, zijn het twee ploegen die gewend zijn aan het feit dat ze zo snel achter elkaar moeten spelen. Het wordt een interessante wedstrijd.""

16:57

Programma eerste divisie: Willem II kan koppositie pakken

Willem II kan na de nederlaag van vrijdag bij Jong Ajax (1-0) de winnende draad weer oppakken in de eerste divisie. De Tilburgers wonnen inclusief één bekerduel alle voorgaande zeven duels onder trainer Peter Maes, die de ontslagen Reinier Robbemond halverwege september opvolgde.

Bij winst gaat Willem II voorlopig aan kop in de eerste divisie. Koploper Roda JC Kerkrade (27 punten) en nummer drie ADO Den Haag (evenals Willem II 26 punten) komen zondag pas in actie. 

Programma vrijdag

FC Dordrecht - Jong PSV (20.00 uur)

FC Eindhoven - VVV-Venlo (20.00 uur)

FC Emmen - FC Den Bosch (20.00 uur)

Jong AZ - Helmond Sport (20.00 uur)

NAC Breda - Jong Ajax (20.00 uur)

Telstar - De Graafschap (20.00 uur)

TOP Oss - MVV Maastricht (20.00 uur)

Willem II - Jong FC Utrecht (20.00 uur)

Programma zondag  

ADO Den Haag - SC Cambuur (14.30 uur)

Roda JC Kerkrade - FC Groningen (16.45 uur)

16:17

Eiting voor het eerst in de basis bij FC Twente 

Bij afwezigheid van de geschorste Michal Sadílek staat Carel Eiting zaterdag thuis tegen NEC voor het eerst in de basis bij FC Twente. De 25-jarige middenvelder maakte twee maanden geleden een veelbesproken transfer van FC Volendam naar Twente. 

Eiting krijgt als vervanger van Sadílek de voorkeur boven Youri Regeer. ""Youri heeft prima gespeeld de laatste wedstrijden, maar het zijn andere type spelers"", zei trainer Joseph Oosting. ""We hebben gekeken naar wat we nodig hebben tegen NEC. en uiteindelijk gekozen voor Carel om te starten.""

16:05

Bosz tevreden over PSV, maar: 'Wij kunnen altijd beter'

15:36

Oranje-afvaller Maatsen krijgt oproep voor Jong Oranje

Ian Maatsen viel af voor het Nederlands elftal, maar heeft wel een oproep gekregen voor de selectie van Jong Oranje voor de EK-kwalificatiewedstrijden tegen Gibraltar (16 november) en Zweden (20 november). De 21-jarige linksback van Chelsea werd begin oktober vanuit Jong Oranje overgeheveld naar het Nederlands elftal voor de EK-kwalificatiewedstrijden tegen Frankrijk en Griekenland, maar kwam niet in actie.

Onder de 23 spelers die door bondscoach Michael Reiziger werden geselecteerd zitten ook Rav van den Berg (Middlesbrough) en Emmanuel Emegha (Strasbourg). In de voorgaande interlandperiode waren de twee nog afwezig. Jong Oranje gaat met twaalf punten uit vier duels aan kop van de groep met Zweden, Georgië, Noord-Macedonië, Moldavië en Gibraltar.

OnsOranje

@OnsOranje

Michael Reiziger’s Jong Oranje! 🔶

16/11 #NEDGIB 🇳🇱🇬🇮
↳ https://t.co/e5MAMhA1XA 🎫
20/11 #SWENED 🇸🇪🇳🇱

#TheNextUp #NothingLikeOranje https://t.co/WD3ngRZdfU

14:05

10 november 2023

15:22

Bosz verwacht Lang binnen maand terug bij PSV

PSV-aanvaller Noa Lang liep op 8 oktober in de eredivisiewedstrijd tegen Sparta Rotterdam een hamstringblessure op. Coach Peter Bosz verwacht dat de aanvaller binnen een maand weer fit is. ""Hij is volop aan het trainen en dat gaat goed"", zegt Bosz. ""Het zal niet nog een keer zo lang duren als dat hij nu weg is.""

Op het programma voor PSV na de interlandperiode staan na de interlandperiode achtereenvolgens de wedstrijden tegen PEC Zwolle, FC Twente, Sevilla, Feyenoord en sc Heerenveen op het programma. Als we de woorden van Bosz letterlijk nemen, kan Lang in ieder geval op 12 december in de thuiswedstrijd tegen Arsenal in de Champions League weer van de partij zijn.

15:10

Bosz boos: 'Waarom mogen Mauro en Obispo niet meedoen bij Jong PSV?' 

PSV-coach Peter Bosz heeft zich tijdens de persconferentie in Eindhoven beklaagd over de regelgeving met betrekking tot beloftenteams in de eerste divisie. Beloftenteams mogen alleen bestaan uit spelers die in het betreffende seizoen 23 jaar of jonger zijn. Dit betekent voor Bosz dat hij de van langdurige blessures herstelde Mauro Júnior (24) en Armando Obispo (24) geen wedstrijdritme kan laten opdoen bij Jong PSV.

""Dat ze niet bij Jong mee mogen doen en dat de KKD-clubs dat kunnen tegenhouden, vind ik onvoorstelbaar"", zegt de coach. ""Waar moeten wij onze profs laten spelen? Dat kan alleen in vriendschappelijke wedstrijden. Het is, denk ik, in het belang van het Nederlandse voetbal dat die jongens hun minuten maken. Voordat ik naar het buitenland ging, mocht je nog gebruikmaken van dispensatiespelers. Dat is nu helemaal afgeschaft en dat is te gek voor woorden.""

14:45

Tottenham-coach brengt slecht nieuws over Van de Ven: 'Tot nieuwe jaar uitgeschakeld'

Tottenham Hotspur-trainer Ange Postecoglou verwacht dat Micky van de Ven pas volgend jaar weer in actie kan komen voor Tottenham Hotspur. De verdediger liep maandag tegen Chelsea (1-4 verlies) een hamstringblessure op en ontbrak vanwege die kwetsuur in de selectie van Oranje.

""Micky heeft een hamstringblessure, waarvan we wisten dat het een serieuze blessure was"", zei de coach. ""We hebben het dan over (een afwezigheid van) een paar maanden, tot in het nieuwe jaar.""

Lees meer. 

14:14

Hato kan zich bij jongste Oranjedebutanten ooit voegen

Jorrel Hato kreeg vandaag zijn eerste uitnodiging voor het Nederlands elftal. De 17-jarige Ajacied kan op 18 november thuis tegen Ierland zijn debuut maken in Oranje. Hij is dan 17 jaar en 256 dagen oud en wordt in dat geval de op-vier-na-jongste international (m) ooit en na Matthijs de Ligt de jongste naoorlogse international. Check de huidige top 5 hieronder.

Jongste debutanten Nederlands elftal

14:05

Suárez kan het nog: razendsnelle hattrick voor Grêmio

Luis Suárez gaat op zijn oude dag gewoon door met scoren. De 36-jarige aanvaller maakt binnen twintig minuten drie doelpunten voor Grêmio tegen koploper Botafogo in de Braziliaanse competitie (3-4 winst). 

14:00

Vitesse 'moet winnen' volgens Van Ginkel: 'Anders blijf je onderin hangen'

13:51

'Harde woorden soms noodzakelijk' bij dolende hekkensluiter Vitesse

In het eredivisieseizoen waarin Ajax een week onderaan de ranglijst stond en ook FC Utrecht dramatisch begon, werd de crisis in Vitesse bijna over het hoofd gezien. ""Daar heb ik nog nooit gestaan"", zegt aanvoerder Marco van Ginkel over de laatste plaats op de ranglijst waar Vitesse zich bevindt.

Lees meer. 

13:45

Bosz blij voor Schouten: 'Onze Jerdy doet het geweldig'

PSV-coach Peter Bosz snapt dat middenvelder Jerdy Schouten vandaag na ruim een jaar is teruggekeerd in de selectie van het Nederlands elftal. ""Logisch"", zegt Bosz. ""Onze Jerdy doet het geweldig. Hij is heel constant, laat het wekelijks zien. Mooi voor hem, mooi voor PSV. Het was een van zijn redenen om bij PSV te tekenen. Dat hij weer voor het Nederlands elftal wilde spelen. Hij heeft gelijk gekregen.""

De 26-jarige Schouten maakte ruim een jaar geleden voor het laatst deel uit van de selectie van het Nederlands elftal. Op 8 juni speelde hij onder bondscoach Louis van Gaal tegen Wales (1-2 winst) zijn enige interland.

Lees meer. 

13:26

Barça herdenkt '50 jaar met Johan Cruijff' met erewedstrijd 

Op 28 oktober 1973 speelde Johan Cruijff zijn eerste officiële wedstrijd voor FC Barcelona. De rest is geschiedenis. Cruijff werd Barça en Barça werd Cruijff, als speler en later als trainer. Om het moment van vijftig jaar met Cruijff te vieren, spelen oud-spelers van FC Barcelona op 26 november een erewedstrijd tegen oud-spelers uit de rest van Spanje in het Estadi Johan Cruyff, het tweede, kleine stadion van de Catalaanse club. 

13:21

Tottenham-middenvelder Maddison haakt af bij Engeland

Engeland kan geen beroep doen op middenvelder James Maddison van Tottenham Hotspur voor de komende EK-kwalificatieduels met Malta en Noord-Macedonië. De 26-jarige international kampt met een enkelblessure, zo meldt de club uit Londen.

Maddison liep de blessure op tijdens de 4-1-thuisnederlaag tegen Chelsea afgelopen maandag, waarin hij tijdens de blessuretijd van de eerste helft werd gewisseld. Ook Oranje-international Micky van de Ven van Tottenham raakte geblesseerd tijdens de wedstrijd, terwijl de nummer twee van de Premier League eveneens Richarlison, Ivan Perisic, Ben Davies en Manor Solomon mist door fysieke problemen.

13:14

Ierse spits Ferguson (19) krijgt nieuw contract bij Brighton

Brighton & Hove Albion heeft de jonge spits Evan Ferguson beloond met een nieuw contract. De 19-jarige Ierse international ligt nu tot medio 2029 vast bij de Engelse club. ""Evan verdient dit nieuwe contract en hij heeft een prachtige toekomst voor zich"", aldus Brighton-trainer Roberto De Zerbi.

Ferguson geldt als een van de grootte talenten van de Premier League. De spits maakte dit seizoen vijf doelpunten in de Engelse competitie. Als invaller deed hij donderdag mee tegen Ajax in de Europa League. Ferguson behoort tot de Ierse selectie die het op 18 november in Amsterdam opneemt tegen het Nederlands elftal. 

13:09

NOS vernieuwt Studio Sport Eredivisie op zondagavond

Met het bord op schoot eten kan altijd nog, maar de NOS steekt de uitzending NOS Studio Sport Eredivisie op zondagavond 19.00 uur in een nieuw jasje. Vanaf aankomende zondag voorziet analist Leonne Stentler de eredivisiesamenvattingen van voetbalanalyses en andere inzichten. Gert van 't Hof presenteert de uitzendingen.

12:37

Voormalig Heracles-doelman Blaswich debuteert in Duitse selectie

Janis Blaswich is voor het eerst geselecteerd voor de Duitse voetbalploeg. De 32-jarige Blaswich verruilde Heracles Almelo in 2022 na vier seizoenen voor RB Leipzig. Bij de Duitse topclub begon hij als tweede doelman, maar toen Péter Gulácsi een zware blessure opliep, werd Blaswich eerste keus. Ook toen Gulácsi weer fit was, bleef Blaswich eerste keus.

De inmiddels weer fitte Manuel Neuer liet eerder deze week weten zich nog niet beschikbaar te stellen. De keeper van Bayern München staat sinds kort weer in het doel na een vorig jaar opgelopen beenbreuk tijdens een skivakantie. Ook ploeggenoot Jamal Musiala is afwezig. Hij raakte woensdag in de Champions League-wedstrijd tegen Galatasaray geblesseerd.

Blaswich is niet de enige debutant in de selectie van bondscoach Julian Nagelsmann. Ook Werder Bremen-spits Marvin Ducksch is voor het eerst opgeroepen. Duitsland oefent op 18 november in Berlijn tegen Turkije en drie dagen later in Wenen tegen Oostenrijk. Duitsland is in 2024 gastheer van het EK voetbal en speelt in aanloop louter oefeninterlands.

12:07

Hato (17) debuteert, Schouten terug, geen De Jong, De Ligt en Van de Ven

Verdediger Jorrel Hato (Ajax) debuteert in de selectie van het Nederlands elftal. Bondscoach Ronald Koeman heeft de 17-jarige speler van Ajax, die niet in de voorselectie zat, opgeroepen voor de EK-kwalificatiewedstrijden tegen Ierland en Gibraltar. Hato profiteert van de afwezigheid van onder anderen Matthijs de Ligt (Bayern München en Micky van de Ven (Tottenham Hotspur).

Lees meer. 

11:18

Yilmaz stapt na maand op bij Besiktas

Het trainersavontuur van Burak Yilmaz bij Besiktas heeft niet lang geduurd. De voormalig speler van Fortuna Sittard begon een maand geleden aan zijn eerste trainersklus, maar is nu al opgestapt. ""We bedanken Burak Yılmaz voor zijn inspanningen"", meldt de club. ""We wensen hem succes in zijn verdere loopbaan.""

Onder leiding van Yilmaz won Besiktas van Gaziantep en Istanbulspor en werd verloren van Galatasaray en Antalyaspor. De club staat momenteel vijfde in de Turkse competitie. In de Conference League verloor Besiktas donderdag thuis van het Noorse FK Bodø/Glimt (1-2). 

10:42

Klopp ergert zich kapot: 'Wie heeft bedacht de persconferentie hier te houden?'

Tijdens de persconferentie na de Europa League-wedstrijd tussen Toulouse en Liverpool (3-2) is luid gezang van fans van de thuisploeg te horen. Liverpool-trainer Jürgen Klopp snapt er niets van. ""Wie heeft bedacht de persconferentie hier te houden?"", vraagt de coach zich af. ""Wow...""

10:38

Brighton-coach De Zerbi prijst Van Hecke: 'Klaar voor Oranje'

Brighton & Hove Albion-coach Roberto De Zerbi heeft een tip voor Koeman. Na het Europa League-duel met Ajax was hij lovend over zijn verdediger Jan Paul van Hecke. ""Ook vandaag speelde hij weer sterk, terwijl Brobbey een goede speler is"", zei de Italiaan. ""Ik denk dat hij klaar is voor Oranje. Maar dat is niet mijn job. Hopelijk haalt hij het.""

10:24

Oranjeselectie Ronald Koeman: De Ligt en Van de Ven geblesseerd

Bondscoach Ronald Koeman maakt rond het middaguur zijn selectie bekend voor de komende EK-kwalificatiewedstrijden tegen Ierland en Gibraltar. Op de voorlopige lijst van 26 spelers van twee weken geleden stonden alleen maar de op dat moment fitte spelers. Van die spelers is nu echter niet iedereen meer fit. Zo raakte Matthijs de Ligt opnieuw geblesseerd aan zijn knie en Micky van de Ven liep een hamstringblessure op.

De twee verdedigers lijken de komende interlandperiode te moeten missen en het is de vraag hoe Koeman dat gaat oplossen. Verdediger Sven Botman (Newcastle United), middenvelders Frenkie de Jong (FC Barcelona) en Teun Koopmeiners (Atalanta) en aanvallers Cody Gakpo (Liverpool) en Memphis Depay (Atlético Madrid) ontbraken vanwege blessures al in de voorselectie.

Van bovengenoemde vijf maakten alleen Gakpo en Koopmeiners inmiddels hun rentree. Zij kunnen dus weer op een selectie rekenen. Verder wordt het een spannende middag voor onder anderen Jerdy Schouten, die meer dan een jaar na zijn eerste en enige interland kan terugkeren.

10:14

Vanavond Fortuna Sittard - Heracles: clubs uit vorm

De twaalfde speelronde van de eredivisie begint vrijdag met Fortuna Sittard tegen Heracles Almelo, de nummer 14 tegen de nummer 10 van de eredivisie. Beide teams zijn hopeloos uit vorm.

De Limburgers Sittard waren ongeslagen na 5 eredivisieduels, maar pakten vervolgens nog maar 1 punt in de 6 competitieduels die volgden (0-0 thuis tegen FC Utrecht).

Heracles Almelo had dit seizoen 6 punten na 3 duels, maar won vervolgens maar 1 van zijn 8 eredivisiewedstrijden die volgden: een 2-1 zege tegen PEC Zwolle op 1 oktober.

10:02

Terug naar gisteravond: verlies Ajax, AZ én Liverpool

09:35

Welkom!

Welkom bij ons vaste vrijdagblog Warming-up. Hierin volgen we het laatste nieuws en komen alle wetenswaardigheden in de aanloop naar het nationale en internationale voetbalweekend voorbij. Rond het middaguur maakt Ronald Koeman de selectie van Oranje bekend en we peilen met onze verslaggevers de stemming bij Vitesse, PSV en AZ.",2023-01-01,2023-11-01,2023-11-06
42790654,Omtzigt spreekt voor het eerst honderden partijleden toe • Ouwehand naar dierenopvang,NOS.nl,2023-11-10,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

17:30

NSC-leider Omtzigt spreekt voor het eerst honderden partijleden toe

NSC-leider Omtzigt heeft voor het eerst een volle zaal met ongeveer 800 leden toegesproken op de eerste ledenbijeenkomst in Amersfoort. Hij benoemde daarin de thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen, maar ik ben zo blij dat we daarin niet alleen zijn"", herhaalde Omtzigt daarbij.

In zijn toespraak vroeg hij de leden van zijn partij om 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet en vrijwilliger wordt. Dat u gaat meewerken aan de integratie van nieuwkomers, dat u vrijwilliger wordt bij de voetbalvereniging, de wijk ingaat, dat u betrokken bent. Als dat niet gebeurt, is dit project kansloos.""

Omtzigt zei daar wel vertrouwen in te hebben. ""Met het enthousiasme dat ik vandaag heb gezien, kunnen we dit doen. Ik heb er vertrouwen in. En we gaan nu vragen of Nederland hierin vertrouwt.""

16:26

Poep scheppen met Ouwehand

In aanloop naar de verkiezingen gaat het Jeugdjournaal op pad met lijsttrekkers, vandaag met Esther Ouwehand van de Partij voor de Dieren. Zij wilde afspreken bij een opvangplek voor dieren om daar drollen op te ruimen:

16:07

Toespraak van Omtzigt op NSC-ledenbijeenkomst te zien op NPO Politiek en Nieuws

NPOpolitiek en Nieuws

@NPOpolitiek

VRIJDAG LIVE: Vanaf 16.30 uur de toespraak van @PieterOmtzigt op de #ledendag van @NwSocContract , live op kanaal 83 en online https://t.co/4ag6gai0lU https://t.co/Vb2BusfFiH

16:02

10 november 2023

14:56

Kabinet wil ronselen van stemmen harder aanpakken

Het demissionaire kabinet wil harder optreden tegen het ronselen van stemmen. Minister De Jonge vindt de huidige regels te ouderwets en hij wil ze meer in overeenstemming brengen met de huidige tijd. Zo moet volgens hem ook het mensen online oproepen een volmacht af te geven strafbaar worden. De maximale straf voor ronselen gaat van één maand cel naar zes maanden.

Het voorstel voor een wetswijziging gaat nu voor advies naar de Raad van State en geldt dus nog niet bij de komende verkiezingen.

14:36

NSC gaat ook meedoen aan Europese verkiezingen

Nieuw Sociaal Contract gaat volgend jaar ook meedoen aan de verkiezingen voor het Europees Parlement, zegt partijvoorzitter Bert van Boggelen aan het begin van de eerste ledendag van de partij. ""We willen een route gaan bedenken om samen met inbreng van de leden kandidatenlijsten en een verkiezingsprogramma op te stellen.""

Van Boggelen kondigde ook aan dat NSC vanaf vandaag ook een jongerenafdeling heeft: Jong Sociaal Contract. Eva Brandemann is benoemd als voorzitter. Ook wil NSC een wetenschappelijk instituut oprichten. ""Dat is belangrijk voor een partij die op de inhoud ingaat"", zegt Van Boggelen tegen de leden.

Op de ledenbijeenkomst van NSC in Amersfoort zijn 800 leden afgekomen. In totaal heeft NSC nu ruim 7200 leden.

11:30

GL-PvdA krijt regenboog voor abortuskliniek waar SGP actie wilde voeren

GroenLinks-PvdA noemt het goed dat de SGP afziet van de actie om in gesprek te gaan met anti-abortusdemonstranten. Kandidaat-Kamerlid Diederik van Dijk was van plan om vanmorgen bij de ingang van een abortuskliniek in Utrecht te staan, maar besloot de actie te verplaatsen. Volgens de SGP hadden zich ""tientallen pro-abortusdemonstranten"" bij de kliniek verzameld.

""Mogelijk is het feit dat we de stoep en het fietspad hebben volgetekend met regenbogen de reden voor de SGP om het gesprek elders te voeren"", zegt GroenLinks-PvdA. Op sociale media heeft Kamerlid Corinne Ellemeet foto's geplaatst, waaruit blijkt dat ze samen met oud-PvdA-fractievoorzitter Lilianne Ploumen de stoep heeft volgekrijt met een regenboog en teksten als ""jouw lichaam, jouw keuze"":

""SGP-politici sluiten zich aan bij anti-abortusdemonstranten voor de klinieken. Dit gaat te ver. Veel te ver. Iedere vrouw moet zich vrij en veilig voelen op weg naar een abortuskliniek. Om hun een hart onder de riem te steken hebben wij vanochtend vroeg onze steun getekend en geschreven op de stoep voor de kliniek"", schrijft Ellemeet bij de foto's. ""We waren weer weg voordat de deuren geopend werden.""

11:06

Jetten (D66) sluit zich aan bij kritiek op Omtzigt 

D66-lijsttrekker Rob Jetten sluit zich aan bij de kritiek op Pieter Omtzigt van NSC, die nog geen duidelijk antwoord geeft op de premiersvraag en zijn verkiezingsprogramma niet heeft laten doorrekenen. ""Ik ben ook teleurgesteld"", zei de demissionair minister voor Klimaat en Energie voor aanvang van de ministerraad. ""Als je zelf altijd pleit voor maximale transparantie en daar anderen ook enorm op aanspreekt, zou het goed zijn om voor jezelf dezelfde meetlat te hanteren.""

Jetten vindt het ook jammer dat Omtzigt en GroenLinks-PvdA-voorman Frans Timmermans het RTL Verkiezingsdebat van aanstaande zondag hebben afgezegd. ""Je moet de kiezers duidelijk maken dat er wat te kiezen valt en dat er verschillen zijn tussen partijen en dat doe je door de strijd aan te gaan en niet door weg te blijven bij debatten.""

Een ander kritiekpunt op Omtzigt is voor Jetten dat hij begin deze week de mogelijkheid van een kabinet over rechts met onder meer de SGP opperde. ""Een coalitie met partijen die uit de euro willen, waar vrouwenrechten onder druk komen te staan, waar homorechten niet worden versterkt.""

Gisteren openden de VVD en GroenLinks-PvdA de aanval op Omtzigt. VVD-lijsttrekker Dilan Yesilgöz zei onder meer dat de NSC-lijsttrekker ""oerconservatieve ideeën"" heeft. Vanmorgen zei de demissionaire minister van Justitie en Veiligheid nogmaals dat hij openheid moet geven over de vraag wie zijn premierskandidaat wordt. Ze vindt dat er niet na de verkiezingen een ""ongekozen premier"" uit de hoge hoed mag worden getoverd. ""Als je bij zo'n zwaar ambt zo lang twijfelt, dan wil je het denk ik niet.""

10:39

SGP-kandidaat Van Dijk niet naar abortuskliniek Utrecht

De SGP ziet af van een bezoek aan betogers bij een abortuskliniek in de provincie Utrecht. De bedoeling was dat kandidaat-Kamerlid Van Dijk, net als partijleider Stoffer gisteren, vanochtend daar in gesprek zou gaan met anti-abortusdemonstranten. Maar volgens de partij hebben zich ook tientallen pro-abortusdemonstranten verzameld bij de kliniek in Utrecht.

De partij zegt dat Van Dijk daarom op een andere plek in gesprek gaat met een van de betogers. ""Eens te meer blijkt dat de wakers onze volle steun nodig hebben bij hun belangrijke en levensreddende werk. Voor moeder en kind"", zegt Van Dijk, de nummer twee op de kandidatenlijst van de SGP. Waar hij nu heen gaat is niet duidelijk.

Gisteren sprak partijleider Stoffer met anti-abortusdemonstranten voor een kliniek in Zuid-Holland. Dat kwam hem op veel kritiek te staan van andere partijen.

10:23

Kijk hier de Q&A met BoerBurgerBeweging-leider Van der Plas terug

BoerBurgerBeweging-leider Van der Plas beantwoordde vanmorgen vragen die gesteld werden op het Instagram-kanaal van de NOS.

09:20

Van der Plas op Radio 1: kabinet moet langetermijnvisie maken

BBB-lijsttrekker Van der Plas wil dat een nieuwe coalitie met een langetermijnvisie komt voor Nederland en dat er geen regeerakkoord wordt gesloten, maar 'een regieakkoord' op hoofdlijnen. Dat antwoordde ze in het NOS Radio 1 Journaal op de vraag wat ze minimaal wil bereiken als ze meedoet aan een kabinet. Ze voegde eraan toe dat het vertrouwen in de politiek moet worden hersteld. Volgens haar gaat het daar in de campagne nu te weinig over.

Van der Plas verbaast zich erover dat er in de media deze week zoveel wordt gepraat over welke partijen hun verkiezingsprogramma door het Centraal Planbureau hebben laten doorrekenen en welke niet. BBB hoort bij die laatste groep. Volgens Van der Plas heeft Nederland grote problemen en moet het gaan over de vraag wat investeringen Nederland op langere termijn opleveren. Ze zei dat een nieuw kabinet misschien de schuld iets moet laten oplopen. Als voorbeeld gaf ze dat de mondzorg terug moet in het basispakket. Volgens haar kost dat 500 miljoen euro, maar levert dat uiteindelijk 3 miljard op omdat dat goed is voor de gezondheid van mensen.

BBB wil graag meeregeren en Van der Plas zei dat de partij in de coalitieonderhandelingen een belangrijke partner wordt, ook omdat BBB in de Eerste Kamer veel zetels heeft. ""Wij hebben er zestien en Pieter heeft er nul"", zei ze over NSC, de partij van Omtzigt. Van der Plas denkt dat ze in een coalitie goed met NSC kan samenwerken. Ze herhaalde dat ze Omtzigt een goede politicus vindt.

De BBB-leider zei op de radio verder dat in de discussie over de natuur 'stikstof' niet het grootste probleem is en dat daar niet de focus op moet liggen: ""Wij zijn geen partij die natuur wil vernietigen. Maar het gekke is dat je natuurgebieden hebt met veel veehouderij, en waar het wel goed gaat met de natuur. Maar er zijn ook natuurgebieden met weinig veehouderij waar het niet goed gaat met de natuur.""

Luister of kijk het hele gesprek met Van der Plas terug op de site van NPO Radio 1.

Maandag is in het NOS Radio 1 Journaal PVV-leider Wilders te gast.

07:23

De BoerBurgerBeweging (BBB): luisteren naar het platteland

De BoerBurgerBeweging (BBB) bestaat nog niet lang. De partij werd in 2019 opgericht door onder anderen het gezicht van de partij, Caroline van der Plas. De boerenprotesten tegen het stikstofbeleid waren net begonnen en de BBB steunde die (maar nam afstand van al te radicale uitingen). De partij vindt dat er te weinig wordt geluisterd naar de mensen op het platteland.

Bij de verkiezingen in 2021 haalde BBB 1 zetel in de Tweede Kamer. Van der Plas werd al snel een BN'er, die met haar pragmatische 'boerenverstand'-standpunten de boel wist op te schudden. Bij de Provinciale Statenverkiezingen, eerder dit jaar, won de BBB met overmacht. De partij werd in alle provincies en in de Eerste Kamer in één klap de grootste en daardoor een factor van belang in de Nederlandse politiek.

07:15

Caroline van der Plas in het kort, om 8.30 uur in NOS Radio 1 Journaal

BBB-lijsttrekker Caroline van der Plas (56) groeide op in Deventer. Ze heeft een Ierse moeder, vandaar haar Engelse voornaam. Ze was een poos communicatieadviseur voor de agrarische sector en merkte toen dat boeren ""te weinig weerwoord"" hadden tegen 'stadse' partijen die de veestapel willen inkrimpen.

Ze was actief lid van het CDA, maar ook die partij deed wat haar betreft te weinig voor de mensen op het platteland. Daarom besloot ze een eigen partij te beginnen: de BoerBurgerBeweging. Van der Plas viel meteen op door haar geheel eigen stijl van politiek bedrijven, waarbij ze zich niks aantrekt van 'regeltjes'.

Mocht haar partij het Torentje veroveren, dan bedankt ze voor de eer om premier te worden. Niets voor haar, zegt ze, om in nette kleren de wereld over te vliegen.

07:08

Podcast De Campagne Stemming over de kritiek op Omtzigt 

In de dagelijkse podcast De Campagne Stemming staan Xander van der Wulp en Joost Vullings stil bij de aanval van VVD en GroenLinks-PvdA op NSC. En ze gaan ook in op de manier waarop NSC-voorman Omtzigt daarop reageert.

Verder hebben Van der Wulp en Vullings gemerkt dat SP-lijsttrekker Marijnissen contact heeft gehad met GroenLinks-PvdA-voorman Timmermans.

07:05

Samenvatting van donderdag 

Pieter Omtzigt heeft de afgelopen tijd de premiersvraag liever niet willen beantwoorden, maar gisteren gaf de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden mocht hij de Tweede Kamerverkiezingen winnen. Hij wil eerst wachten op de uitslag.

Eerder op de dag hadden VVD-lijsttrekker Yesilgöz en GroenLinks-PvdA-lijsttrekker Timmermans de aanval op de NSC-leider geopend. Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen, moet je ook keuzes maken.""

De SP wil meeregeren. In Nieuwsuur vertelde partijleider Marijnissen hoe ze meer zetels wil halen.

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790668,In gesprek met SP-lijsttrekker Lilian Marijnissen,NOS.nl,2023-11-09,Vanavond staat de hele uitzending in het teken van de SP: wat heeft de partij bereikt en waar staat de partij nu? Lijsttrekker Lilian Marijnissen is te gast.,2023-01-01,2023-11-01,2023-11-06
42790689,"Warming-up: Oranje zonder De Jong, De Ligt en Van de Ven • Oud-Heraclied Blaswich nieuw in Duitse selectie",NOS.nl,2023-11-10,"Op naar het nationale en internationale voetbalweekend met onder meer:

13:21

Tottenham-middenvelder Maddison haakt af bij Engeland

Engeland kan geen beroep doen op middenvelder James Maddison van Tottenham Hotspur voor de komende EK-kwalificatieduels met Malta en Noord-Macedonië. De 26-jarige international kampt met een enkelblessure, zo meldt de club uit Londen.

Maddison liep de blessure op tijdens de 4-1-thuisnederlaag tegen Chelsea afgelopen maandag, waarin hij tijdens de blessuretijd van de eerste helft werd gewisseld. Ook Oranje-international Micky van de Ven van Tottenham raakte geblesseerd tijdens de wedstrijd, terwijl de nummer 2 van de Premier League eveneens Richarlison, Ivan Perisic, Ben Davies en Manor Solomon mist door fysieke problemen.

13:14

Ierse spits Ferguson (19) krijgt nieuw contract bij Brighton

Brighton & Hove Albion heeft de jonge spits Evan Ferguson beloond met een nieuw contract. De 19-jarige Ierse international ligt nu tot medio 2029 vast bij de Engelse club. ""Evan verdient dit nieuwe contract en hij heeft een prachtige toekomst voor zich"", aldus Brighton-trainer Roberto De Zerbi.

Ferguson geldt als een van de grootte talenten van de Premier League. De spits maakte dit seizoen vijf doelpunten in de Engelse competitie. Als invaller deed hij donderdag mee tegen Ajax in de Europa League. Ferguson behoort tot de Ierse selectie die het op 18 november in Amsterdam opneemt tegen het Nederlands elftal. 

13:09

NOS vernieuwt Studio Sport Eredivisie op zondagavond

Met het bord op schoot eten kan altijd nog, maar de NOS steekt de uitzending NOS Studio Sport Eredivisie op zondagavond 19.00 uur in een nieuw jasje. Vanaf aankomende zondag voorziet analist Leonne Stentler de eredivisiesamenvattingen van voetbalanalyses en andere inzichten. Gert van 't Hof presenteert de uitzendingen.

12:37

Voormalig Heracles-doelman Blaswich debuteert in Duitse selectie

Janis Blaswich is voor het eerst geselecteerd voor de Duitse voetbalploeg. De 32-jarige Blaswich verruilde Heracles Almelo in 2022 na vier seizoenen voor RB Leipzig. Bij de Duitse topclub begon hij als tweede doelman, maar toen Péter Gulácsi een zware blessure opliep, werd Blaswich eerste keus. Ook toen Gulácsi weer fit was, bleef Blaswich eerste keus.

De inmiddels weer fitte Manuel Neuer liet eerder deze week weten zich nog niet beschikbaar te stellen. De keeper van Bayern München staat sinds kort weer in het doel na een vorig jaar opgelopen beenbreuk tijdens een skivakantie. Ook ploeggenoot Jamal Musiala is afwezig. Hij raakte woensdag in de Champions League-wedstrijd tegen Galatasaray geblesseerd.

Blaswich is niet de enige debutant in de selectie van bondscoach Julian Nagelsmann. Ook Werder Bremen-spits Marvin Ducksch is voor het eerst opgeroepen. Duitsland oefent op 18 november in Berlijn tegen Turkije en drie dagen later in Wenen tegen Oostenrijk. Duitsland is in 2024 gastheer van het EK voetbal en speelt in aanloop louter oefeninterlands.

12:07

Hato (17) debuteert, Schouten terug, geen De Jong, De Ligt en Van de Ven

Verdediger Jorrel Hato (Ajax) debuteert in de selectie van het Nederlands elftal. Bondscoach Ronald Koeman heeft de 17-jarige speler van Ajax, die niet in de voorselectie zat, opgeroepen voor de EK-kwalificatiewedstrijden tegen Ierland en Gibraltar. Hato profiteert van de afwezigheid van onder anderen Matthijs de Ligt (Bayern München en Micky van de Ven (Tottenham Hotspur).

Lees meer. 

11:18

Yilmaz stapt na maand op bij Besiktas

Het trainersavontuur van Burak Yilmaz bij Besiktas heeft niet lang geduurd. De voormalig speler van Fortuna Sittard begon een maand geleden aan zijn eerste trainersklus, maar is nu al opgestapt. ""We bedanken Burak Yılmaz voor zijn inspanningen"", meldt de club. ""We wensen hem succes in zijn verdere loopbaan.""

Onder leiding van Yilmaz won Besiktas van Gaziantep en Istanbulspor en werd verloren van Galatasaray en Antalyaspor. De club staat momenteel vijfde in de Turkse competitie. In de Conference League verloor Besiktas donderdag thuis van het Noorse FK Bodø/Glimt (1-2). 

10:42

Klopp ergert zich kapot: 'Wie heeft bedacht de persconferentie hier te houden?'

Tijdens de persconferentie na de Europa League-wedstrijd tussen Toulouse en Liverpool (3-2) is luid gezang van fans van de thuisploeg te horen. Liverpool-trainer Jürgen Klopp snapt er niets van. ""Wie heeft bedacht de persconferentie hier te houden?"", vraagt de coach zich af. ""Wow...""

10:38

Brighton-coach De Zerbi prijst Van Hecke: 'Klaar voor Oranje'

Brighton & Hove Albion-coach Roberto De Zerbi heeft een tip voor Koeman. Na het Europa League-duel met Ajax was hij lovend over zijn verdediger Jan Paul van Hecke. ""Ook vandaag speelde hij weer sterk, terwijl Brobbey een goede speler is"", zei de Italiaan. ""Ik denk dat hij klaar is voor Oranje. Maar dat is niet mijn job. Hopelijk haalt hij het.""

10:24

Oranjeselectie Ronald Koeman: De Ligt en Van de Ven geblesseerd

Bondscoach Ronald Koeman maakt rond het middaguur zijn selectie bekend voor de komende EK-kwalificatiewedstrijden tegen Ierland en Gibraltar. Op de voorlopige lijst van 26 spelers van twee weken geleden stonden alleen maar de op dat moment fitte spelers. Van die spelers is nu echter niet iedereen meer fit. Zo raakte Matthijs de Ligt opnieuw geblesseerd aan zijn knie en Micky van de Ven liep een hamstringblessure op.

De twee verdedigers lijken de komende interlandperiode te moeten missen en het is de vraag hoe Koeman dat gaat oplossen. Verdediger Sven Botman (Newcastle United), middenvelders Frenkie de Jong (FC Barcelona) en Teun Koopmeiners (Atalanta) en aanvallers Cody Gakpo (Liverpool) en Memphis Depay (Atlético Madrid) ontbraken vanwege blessures al in de voorselectie.

Van bovengenoemde vijf maakten alleen Gakpo en Koopmeiners inmiddels hun rentree. Zij kunnen dus weer op een selectie rekenen. Verder wordt het een spannende middag voor onder anderen Jerdy Schouten, die meer dan een jaar na zijn eerste en enige interland kan terugkeren.

10:14

Vanavond Fortuna Sittard - Heracles: clubs uit vorm

De twaalfde speelronde van de eredivisie begint vrijdag met Fortuna Sittard tegen Heracles Almelo, de nummer 14 tegen de nummer 10 van de eredivisie. Beide teams zijn hopeloos uit vorm.

De Limburgers Sittard waren ongeslagen na 5 eredivisieduels, maar pakten vervolgens nog maar 1 punt in de 6 competitieduels die volgden (0-0 thuis tegen FC Utrecht).

Heracles Almelo had dit seizoen 6 punten na 3 duels, maar won vervolgens maar 1 van zijn 8 eredivisiewedstrijden die volgden: een 2-1 zege tegen PEC Zwolle op 1 oktober.

10:02

Terug naar gisteravond: verlies Ajax, AZ én Liverpool

09:35

Welkom!

Welkom bij ons vaste vrijdagblog Warming-up. Hierin volgen we het laatste nieuws en komen alle wetenswaardigheden in de aanloop naar het nationale en internationale voetbalweekend voorbij. Rond het middaguur maakt Ronald Koeman de selectie van Oranje bekend en we peilen met onze verslaggevers de stemming bij Vitesse, PSV en AZ.",2023-01-01,2023-11-01,2023-11-06
42790695,Kijk hier de Q&A met BoerBurgerBeweging-leider van der Plas terug,NOS.nl,2023-11-10,BoerBurgerBeweging-leider Caroline van der Plas beantwoordde vragen die gesteld werden op Instagram.,2023-01-01,2023-11-01,2023-11-06
42790716,Voorstel De Jonge: huren nieuwbouw middensegment 10 procent hoger,NOS.nl,2023-11-09,"Projectontwikkelaars en bouwers die de komende twee jaar huizen bouwen in het middensegment mogen de komende tien jaar 10 procent meer huur gaan vragen. Dat was 5 procent.

Demissionair minister De Jonge past op dit punt zijn wetsvoorstel voor huurregulering aan, de Wet Betaalbare Huur. De maximale huurprijs voor de middenhuur gaat dan van 1123 euro naar maximaal 1235 euro.

Ontwikkelaars krijgen ook een gunstiger puntensysteem waardoor zij meer huur mogen vragen als ze hun pand hebben verduurzaamd of op andere manieren hebben verbeterd.

Het wetsvoorstel ligt nu voor advies bij de Raad van State, maar De Jonge wil daar niet op wachten met zijn wijzigingen. Hij wil de sector zo snel mogelijk duidelijkheid geven zodat zij doorgaan met investeren en het bouwen van woningen.

1 januari niet meer haalbaar

De Jonge wilde de wet op 1 januari laten ingaan, maar dat is niet meer haalbaar. De (nieuwe) Tweede Kamer en de Eerste Kamer moeten er nog over besluiten. Ook de huurcommissie en andere uitvoerende partijen hebben meer tijd nodig.

De streefdatum is nu 1 juli 2024. Alles is ook afhankelijk van de uitslag van de verkiezingen op 22 november, omdat de wet niet bij alle politieke partijen goed valt.",2023-01-01,2023-11-01,2023-11-06
42790723,"Fors meer schoolverlaters, vooral mbo'ers stromen vroegtijdig uit",NOS.nl,2023-11-09,"Ruim 35.000 jongeren hebben in het studiejaar 2021/2022 hun school verlaten zonder diploma. Dat is een stijging van ruim 12 procent ten opzichte van 2018/2019, het schooljaar voordat corona uitbrak. Dat blijkt uit de Jeugdmonitor van het Centraal Bureau voor de Statistiek.

Schoolverlaters zijn jongeren tussen de 12 en 23 jaar die een opleiding verlaten nog voor het behalen van een startkwalificatie. Met een startkwalificatie wordt een afgeronde havo- of vwo-opleiding of een basisberoepsopleiding van minimaal mbo niveau 2 bedoeld.

Sinds 2016 loopt het aantal schoolverlaters op. De coronajaren vormden een uitzondering: in die periode werd er vanwege het online onderwijs soepeler omgegaan met cijfers en het afgeven van een diploma. In het afgelopen jaar is de stijgende lijn voortgezet.

Vier op de vijf schoolverlaters zaten op het mbo. In totaal stopten hier ruim 28.000 studenten. Met name op niveau 2 en 4 haakten veel jongeren af.

Motivatie

Volgens CBS-onderzoeker Tanja Traag is de uitval deels te verklaren door een uitgesteld corona-effect: ""In de twee corona-schooljaren zijn middelbare scholen coulanter geweest met het afgeven van een diploma. Waarschijnlijk zijn daarom relatief veel leerlingen terechtgekomen op een beroepsopleiding, terwijl ze daar qua ontwikkeling nog niet aan toe waren.""

Ook beginnen jongeren vaak met verkeerde verwachtingen aan een opleiding. Traag denkt dat veel jongeren stoppen met school omdat ze niet goed in hun vel zitten: ""We zien al langer terug in de cijfers dat het welbevinden onder jongeren afneemt. Ook het aantal jongeren met psychische problemen is toegenomen.""

MBO Raad

De MBO Raad ziet ook dat veel jongeren stoppen met school. Volgens woordvoerder Jessy Burgers maken leerlingen regelmatig te snel een studiekeuze. ""Voor de mbo-opleidingen, maar ook de middelbare scholen, ligt er een rol om daar jongeren goed bij te begeleiden.""

Ook geld speelt een rol, volgens Burgers: ""We zien dat relatief veel jongeren er toch voor kiezen om te gaan werken. Er is veel perspectief op de arbeidsmarkt, terwijl school juist geld kost. Toch vinden we dat niet wenselijk. We zien dat mensen zonder diploma vaak het eerste moeten vertrekken bij een reorganisatie.""

Meisjes en jongens

Jongens haken traditioneel vaker af dan meisjes. ""Jongens zitten altijd al meer in de zogeheten risicogroepen"", vertelt Traag. ""Ze blijven al vaker zitten op school en vertonen vaker impulsgedrag, zoals het gebruiken van verdovende middelen. Dat houdt verband met voortijdig schoolverlaten.""

Opvallend is dat er bij de laatste stijging van het aantal uitvallers ongeveer net zoveel jongens als meisjes zitten. Volgens Traag houdt ook dit verband met de coronaperiode: ""Meisjes kampen veel vaker met allerlei vormen van psychische klachten. Daarnaast weten we dat sommige meisjes de coronatijd negatiever hebben ervaren dan jongens.""

Onlangs presenteerde onderwijsminister Dijkgraaf een plan waarmee hij het vroegtijdig schoolverlaten tegen wil gaan. In april had de minister het in een brief aan de Tweede Kamer nog over 30.000 schoolverlaters.

Het CBS komt op een hoger aantal omdat jongeren in het niet-bekostigde, particuliere onderwijs ook worden meegerekend. Daarnaast rekent het ministerie van Onderwijs jongeren niet mee die met een MBO 1-diploma (MBO-Entree) direct aan het werk gaan.",2023-01-01,2023-11-01,2023-11-06
42790754,Voorlopig geen behandeling asielverzoeken van Palestijnen,NOS.nl,2023-11-17,"Fitria Jelyta

redacteur Nieuws & Co

Tobias van der Valk 

Fitria Jelyta

redacteur Nieuws & Co

Tobias van der Valk 

Palestijnen uit Gaza in Nederland die geen verblijfsvergunning hebben, zullen daar nog lang op moeten wachten. De Immigratie- en Naturalisatiedienst (IND) houdt op dit moment de asielverzoeken van Palestijnen aan, waardoor ze niet worden afgewezen, maar er ook geen verblijfsvergunningen aan Palestijnse asielzoekers worden toegekend.

De beslissing van de IND raakt vooral Palestijnen uit Gaza, die hun gezinnen daar hebben achtergelaten en in Nederland geen duidelijkheid hebben over hun verblijfsstatus. Deze groep kan hun gezinnen niet naar Nederland halen met een beroep op gezinshereniging. Dit kan alleen worden aangevraagd door Palestijnen met een geldige verblijfsstatus.

""Wanneer de situatie in een land onzeker is, kan de IND ervoor kiezen om asielverzoeken tijdelijk te pauzeren"", zegt een woordvoerder van hulporganisatie VluchtelingenWerk. ""Slechts voor een aantal mensen die buiten het oorlogsgeweld om bescherming nodig hebben, zoals mensenrechtenactivisten, wordt het asielverzoek in behandeling genomen.""

De IND bevestigt dat en benadrukt dat er momenteel geen asielaanvragen van Palestijnen worden afgewezen. De dienst omschrijft dit als ""een tijdelijke werkwijze"", die zal duren tot duidelijk is wat het beleid van het nieuwe kabinet wordt. Eerder liet de IND weten de aanvragen voor gezinshereniging van Palestijnen sneller te behandelen. Hiermee krijgen familieleden die vastzitten in Gaza de kans om te ontsnappen aan het oorlogsgeweld.

""Maar deze spoedregeling kan dus niet gelden voor de Palestijnen in Nederland die nog moeten starten met de asielprocedure of nog aan het wachten zijn op een beslissing van de IND"", zegt VluchtelingenWerk. ""Ze weten dus ook niet waarop ze aan het wachten zijn. Krijgen ze een afwijzing of mogen ze hier blijven?""

Terug naar Gaza

Een van de Palestijnse vluchtelingen die te maken hebben met deze uitzichtloze situatie is Al'aa. Op 23 oktober kreeg hij een brief van de IND, waarin staat dat zijn asielverzoek is afgewezen omdat zijn verhaal niet geloofwaardig werd bevonden. Maar vanwege de oorlog zal hij niet worden teruggestuurd naar Gaza.

Ondertussen kan hij geen contact krijgen met zijn vrouw en vier kinderen, die nu in Rafah verblijven bij een school van UNRWA, de VN-organisatie die verantwoordelijk is voor humanitaire hulp aan vluchtelingen in de Palestijnse Gebieden.

""Ik heb mijn vrouw een week geleden voor het laatst gesproken. Daarna heb ik niets meer van haar gehoord, omdat er geen internetverbinding meer is"", vertelt hij in het asielzoekerscentrum waar hij verblijft. Voordat hij naar Nederland kwam in 2021, woonde hij met zijn gezin in het vluchtelingenkamp Jabalia, dat begin deze maand door Israëlische bombardementen werd getroffen.

""Ze hebben mijn woning gebombardeerd. Daar is nu niets meer van over. Gelukkig kon mijn gezin vluchten, maar ze zijn niet veilig. Israël zal niet stoppen met het bombarderen van Gaza.""

Al'aa vertelt over het gebrek aan water, voedsel, kleding en brandstof in Gaza. ""Ik denk alleen aan mijn gezin, maar ik kan nu niets voor ze betekenen. Het is om krankzinnig van te worden. Als ze mij geen verblijfsstatus willen geven, stuur mij dan maar terug naar Gaza, zodat ik tenminste nog bij mijn gezin kan zijn. Maar zelfs dat kunnen ze niet.""

'Geen enkele plek is veilig'

De beslissing van de IND om asielprocedures van Palestijnen stil te leggen raakt ook een groep mensen die al langer in Nederland zijn en niet aan het werk kunnen, zoals Mahmoud. Dit jaar werd hij voor de tweede keer afgewezen, nadat hij naar de rechter is gestapt om tegen de beslissing van de IND te procederen.

Hij ging in hoger beroep, maar door het stilleggen van de asielprocedures heeft hij geen uitzicht op een eind aan dit proces. ""Het is alsof ze me langzaam dood willen laten gaan"", zegt hij. ""Ik moest lang genoeg wachten op mijn asielprocedure, maar nu zeggen ze dat ze niets meer behandelen, terwijl ik in de tussentijd niets mag doen.""

Op 13 oktober kreeg Mahmoud van het Centraal Orgaan opvang asielzoekers (COA) te horen dat hij het asielzoekerscentrum moest verlaten. Nadat hij hulp had gekregen van een journalist die het COA voor hem belde, hoefde hij toch niet weg. ""Ik weet alleen niet hoelang ik er nog mag blijven.""

Daarom moeten de verzoeken van Palestijnse asielzoekers in Nederland wel in behandeling worden genomen, stelt Vluchtelingenwerk. De hulporganisatie roept de IND op om dit onmiddellijk te doen. ""Het gaat slechts om een tiental ongedocumenteerde Palestijnen in Nederland. Dan is het echt haalbaar voor de IND om hen een verblijfsstatus te geven"", zegt de woordvoerder. ""Bovendien is het overduidelijk dat iedere burger in Gaza gevaar loopt. Elke burger loopt het risico om slachtoffer te worden van bombardementen en geweld. Geen enkele plek is veilig.""

De achternamen van Mahmoud en Al'aa zijn bij de redactie bekend. Uit veiligheidsoverwegingen zijn ze weggelaten.",2023-01-01,2023-11-01,2023-11-13
42790759,"Asielverzoeken Palestijnen worden voorlopig niet behandeld, VluchtelingenWerk trekt aan de bel",NOS.nl,2023-11-17,"Fitria Jelyta

redacteur Nieuws & Co

Tobias van der Valk 

Fitria Jelyta

redacteur Nieuws & Co

Tobias van der Valk 

Palestijnen uit Gaza die in Nederland geen verblijfsvergunning hebben, zullen daar nog lang op moeten wachten. De Immigratie- en Naturalisatiedienst (IND) houdt op dit moment de asielverzoeken van Palestijnen aan, waardoor ze niet worden afgewezen, maar er ook geen verblijfsvergunningen aan Palestijnse asielzoekers worden toegekend.

De beslissing van de IND raakt vooral Palestijnen uit Gaza, die hun gezinnen daar hebben achtergelaten en in Nederland geen duidelijkheid hebben over hun verblijfsstatus. Deze groep kan hun gezinnen niet naar Nederland halen met een beroep op gezinshereniging. Dit kan alleen worden aangevraagd door Palestijnen met een geldige verblijfsstatus.

""Wanneer de situatie in een land onzeker is, kan de IND ervoor kiezen om asielverzoeken tijdelijk te pauzeren"", zegt een woordvoerder van hulporganisatie VluchtelingenWerk. ""Slechts voor een aantal mensen die buiten het oorlogsgeweld om bescherming nodig hebben, zoals mensenrechtenactivisten, wordt het asielverzoek in behandeling genomen.""

Eerder liet de IND weten de aanvragen voor gezinshereniging van Palestijnen sneller te behandelen. Hiermee krijgen familieleden die vastzitten in Gaza de kans om te ontsnappen aan het oorlogsgeweld.

""Maar deze spoedregeling kan dus niet gelden voor de Palestijnen in Nederland die nog moeten starten met de asielprocedure of nog aan het wachten zijn op een beslissing van de IND"", zegt VluchtelingenWerk. ""Ze weten dus ook niet waarop ze aan het wachten zijn. Krijgen ze een afwijzing of mogen ze hier blijven?""

Terug naar Gaza

Een van de Palestijnse vluchtelingen die te maken hebben met deze uitzichtloze situatie is Al'aa. Op 23 oktober kreeg hij een brief van de IND, waarin staat dat zijn asielverzoek is afgewezen omdat zijn verhaal niet geloofwaardig werd bevonden. Maar vanwege de oorlog zal hij niet worden teruggestuurd naar Gaza.

Ondertussen kan hij geen contact krijgen met zijn vrouw en vier kinderen, die nu in Rafah verblijven bij een school van UNRWA, de VN-organisatie die verantwoordelijk is voor humanitaire hulp aan vluchtelingen in de Palestijnse Gebieden.

""Ik heb mijn vrouw een week geleden voor het laatst gesproken. Daarna heb ik niets meer van haar gehoord, omdat er geen internetverbinding meer is"", vertelt hij in het asielzoekerscentrum waar hij verblijft. Voordat hij naar Nederland kwam in 2021, woonde hij met zijn gezin in het vluchtelingenkamp Jabalia, dat begin deze maand door Israëlische bombardementen werd getroffen.

""Ze hebben mijn woning gebombardeerd. Daar is nu niets meer van over. Gelukkig kon mijn gezin vluchten, maar ze zijn niet veilig. Israël zal niet stoppen met het bombarderen van Gaza.""

Al'aa vertelt over het gebrek aan water, voedsel, kleding en brandstof in Gaza. ""Ik denk alleen aan mijn gezin, maar ik kan nu niets voor ze betekenen. Het is om krankzinnig van te worden. Als ze mij geen verblijfsstatus willen geven, stuur mij dan maar terug naar Gaza, zodat ik tenminste nog bij mijn gezin kan zijn. Maar zelfs dat kunnen ze niet.""

'Geen enkele plek is veilig'

De beslissing van de IND om asielprocedures van Palestijnen stil te leggen raakt ook een groep mensen die al langer in Nederland zijn en niet aan het werk kunnen, zoals Mahmoud. Dit jaar werd hij voor de tweede keer afgewezen, nadat hij naar de rechter is gestapt om tegen de beslissing van de IND te procederen.

Hij ging in hoger beroep, maar door het stilleggen van de asielprocedures heeft hij geen uitzicht op een eind aan dit proces. ""Het is alsof ze me langzaam dood willen laten gaan"", zegt hij. ""Ik moest lang genoeg wachten op mijn asielprocedure, maar nu zeggen ze dat ze niets meer behandelen, terwijl ik in de tussentijd niets mag doen.""

Op 13 oktober kreeg Mahmoud van het Centraal Orgaan opvang asielzoekers (COA) te horen dat hij het asielzoekerscentrum moest verlaten. Nadat hij hulp had gekregen van een journalist die het COA voor hem belde, hoefde hij toch niet weg. ""Ik weet alleen niet hoelang ik er nog mag blijven.""

Daarom moeten de verzoeken van Palestijnse asielzoekers in Nederland wel in behandeling worden genomen, stelt Vluchtelingenwerk. De hulporganisatie roept de IND op om dit onmiddellijk te doen. ""Het gaat slechts om een tiental ongedocumenteerde Palestijnen in Nederland. Dan is het echt haalbaar voor de IND om hen een verblijfsstatus te geven"", zegt de woordvoerder. ""Bovendien is het overduidelijk dat iedere burger in Gaza gevaar loopt. Elke burger loopt het risico om slachtoffer te worden van bombardementen en geweld. Geen enkele plek is veilig.""

De achternamen van Mahmoud en Al'aa zijn bij de redactie bekend. Uit veiligheidsoverwegingen zijn ze weggelaten.",2023-01-01,2023-11-01,2023-11-13
42790813,Betekenen nieuwe politiek leiders nu echt een nieuwe bestuurscultuur?,NOS.nl,2023-11-11,"Dat premier Rutte de politiek verlaat, wordt door velen gezien als een kans voor een nieuwe start, met een andere cultuur. Wat denken de ""afscheidnemende"" regeringspartijen daarvan, die vandaag op verkiezingscampagne waren?

Bij de vorige formatie gingen VVD, D66, CDA en ChristenUnie min of meer tegen heug en meug met elkaar in zee. In het 'positie Omtzigt, functie elders'-debat, kort na de verkiezingen van 2021, werden de onderlinge verhoudingen danig op de proef gesteld en met name die tussen Rutte en de overige partijleiders. Na maanden onderhandelen was er begin 2022 eindelijk een regeringsakkoord, dat door velen als een verstandshuwelijk werd beschouwd.

Kabinet viel over gezinshereniging

Het nu demissionaire kabinet had het vanaf het begin moeilijk, mede door de oorlog in Oekraïne. En op de achtergrond speelde een voortdurende discussie over migratie. In het begin van deze zomer viel het kabinet, nadat de partijen het niet eens waren geworden over beperking van de gezinshereniging.

Kort daarna werd duidelijk dat alle vier coalitiepartijen met een nieuwe lijsttrekker de verkiezingen in gaan. VVD'er Rutte, CDA'er Hoekstra en D66'er Kaag doen niet meer mee; partijleider Bikker van de ChristenUnie blijft wel, maar zij is eigenlijk ook nieuw, want bij de vorige verkiezingen was ze nog geen lijsttrekker.

Biedt deze combinatie van gebeurtenissen - en met name het vertrek van Rutte - mogelijkheden voor een nieuw begin en voor de veelbesproken nieuwe bestuurscultuur? Rutte zelf zei onlangs dat hij te lang is aangebleven en dat hij in 2021 het stokje had moeten overdragen.

Yesilgöz: 'Ik gooi niks in de prullenbak'

Ruttes opvolger als VVD-lijsttrekker Yesilgöz antwoordde vandaag op de vraag of ze afstand neemt van dertien jaar Rutte. ""Ik ben heel trots op dingen die goed zijn gegaan en ik leer van dingen die niet goed zijn gegaan. Ik gooi niks in de prullenbak, we zijn trots op wat we moeten koesteren"", zei ze.

Ook Rutte zelf, die vandaag net als Yesilgöz campagne voerde voor de VVD, gebruikte het woord trots: ""We hebben zo'n beetje de sterkste economie van de wereld en geen werkloosheid. Maar er zijn ook heel veel problemen die we moeten oplossen."" Volgens hem is er geen sprake van een 'oude' en een 'nieuwe' VVD: ""We zijn één team, met zijn allen.""

'Verantwoordelijkheid genomen'

D66-voorman Jetten merkt in de campagne dat veel mensen cynisch zijn over de politiek. Heeft hij er spijt van dat zijn partij twee jaar geleden weer in een kabinet met Rutte is gestapt? ""D66 is een partij die verantwoordelijkheid neemt. We hebben de vorige keer 24 zetels gehaald en daar hebben we ook echt wat mee gedaan. Daar ben ik trots op, maar de politieke cultuur verander je natuurlijk niet in je eentje. Dat werk is echt nog niet af.""

Ook CDA-lijstrekker Bontenbal benadrukte dat zijn partij verantwoordelijkheid heeft genomen. Volgens hem zit dat in het DNA van de partij. Maar naar eigen zeggen geldt voor Bontenbal niet dat het CDA per se weer in het kabinet moet. ""Of het CDA in de coalitie of in de oppositie wil, zien we dan wel.""

Zijn ChristenUnie-collega Bikker gebruikte soortgelijke woorden over verantwoordelijkheid. Over de deelname van de ChristenUnie aan Rutte IV, zei Bikker dat iedereen heeft gezien dat de partij er eigenlijk niet veel zin in had en dat het ook geen gelukkig huwelijk was. ""Maar we staan nu wel op een nieuw moment. Ik zie kansen voor verbetering, zeker in Den Haag.""

""De VVD maakt gewoon weer kans om de grootste te worden. Maar bij de partijen die de laatste zes jaar met Rutte regeerden, zijn er zorgen. Vooral bij D66 en CDA dreigt een afstraffing.

Rutte won de verkiezingen in 2021 eenvoudig dankzij zijn corona-populariteit. Ook al was hij kort daarvoor afgetreden vanwege het toeslagenschandaal. Na lang getwijfel ging het kabinet in dezelfde samenstelling door. Maar het verleden hebben ze niet van zich af weten te schudden.

De grote schoonmaak, die in 2021 uitbleef, vindt nu plaats. Nieuwe leiders vragen om nieuwe kansen. Rutte was 13 jaar lang de man van het politieke compromis, in een tijd van versplintering en polarisatie. Dat werkte voor de politici die het compromis sloten, maar in de uitvoering werkte het steeds vaker niet. Veel nieuwe leiders willen het na de Rutte-jaren anders gaan doen. De kans is er, al is het ook zo dat niemand precies weet hoe.""",2023-01-01,2023-11-01,2023-11-06
42790821,Omtzigt: Premier kan ook van buiten partijen komen • Timmermans waarschuwt voor extreemrechts,NOS.nl,2023-11-11,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

22:34

Omtzigt: Premier kan ook van buiten partijen komen

In Nieuwsuur heeft NSC-leider Omtzigt herhaald dat een minderheidskabinet zijn voorkeur zou hebben, als zijn partij de grootste zou worden en de formatie mag leiden. Daarbij zijn zakenministers ook een optie, zegt hij. ""Die kunnen van buiten gehaald worden en dan alsnog lid worden van een partij. D66 heeft dat de vorige keer gedaan en ik vond dat best goede ministers.""

Omtzigt voegde toe dat hetzelfde kan gelden voor de premier. ""Dat is een mogelijkheid. Maar daar zijn we nog niet uit als partij."" Deze week zei Omtzigt al dat hij liever geen premier wil worden maar in de Tweede Kamer wil blijven, als fractievoorzitter van NSC.

""In het Nederlands staatsbestel is de minister-president helemaal niet zo belangrijk"", zei Omtzigt in Nieuwsuur. ""Het is een eerste onder de gelijken. En dat is nou precies waar het is misgegaan: we zijn de afgelopen twee jaar bestuurd vanuit het Torentje.""

22:26

Terugkijken: lijsttrekkers voeren campagne op straat

20:45

Timmermans speecht in Málaga voor Europese sociaaldemocraten

GroenLinks-PvdA-lijsttrekker Timmermans hield vandaag in de Spaanse stad Málaga een toespraak op een congres van de Europese sociaaldemocratische partijen.

In zijn toespraak waarschuwde Timmermans voor 'het gevaar van extreemrechts'. ""Extreemrechts doet alsof ze alle oplossingen hebben, zolang ze zondebokken kunnen vinden die ze de schuld kunnen geven van alles dat fout gaat.""

Timmermans zei dat ""we nooit, onder geen enkele omstandigheid, een regering zullen vormen met extreemrechts"". Hij riep daarbij ook op om achter vrouwen en de lhbti-gemeenschap te staan. ""We zien je, we houden je hand vast, we staan naast je en we zullen je altijd beschermen.""

De GroenLinks-PvdA-leider koos hierbij nagenoeg dezelfde woorden die VVD-lijsttrekker Yesilgöz in haar toespraak gebruikte op het congres van haar partij eind september. Tegen vrouwen zei zij toen: ""Ik zie je, ik sta aan jouw kant.""

20:33

Terugkijken: Rutte voert campagne in Almere

Oud-VVD leider Mark Rutte ging vandaag met flyers de markt in Almere op. Hij staat zelf niet meer op het stembiljet tijdens de verkiezingen, maar voerde wel campagne voor zijn partij:

20:20

Vanavond in Nieuwsuur: Omtzigt (NSC)

Nieuwsuur

@Nieuwsuur

Straks om 21.30 uur in #Nieuwsuur op @NPO2:
▶️Verkiezingsuitzending: NSC-lijsttrekker @PieterOmtzigt 
▶️Met vragen uit zijn achterban en een analyse van @noorlanderarjan https://t.co/bRenapcI6e

19:16

11 november 2023

20:10

Hoe willen partijen het woningtekort oplossen?

Een tekort van 390.000 woningen. Hard gestegen huizenprijzen. Jarenlang moeten wachten op een sociale huurwoning of duur huren in de vrije sector. Zo'n beetje alle politieke partijen zijn het erover eens: er zijn grote problemen op woongebied die opgelost moeten worden.

Hoe denken de partijen dat te bereiken? Lees het in dit artikel:

18:46

Nieuwe politiek leiders, dus nu echt een nieuwe bestuurscultuur?

Dat premier Rutte de politiek verlaat, wordt door velen gezien als een kans voor een nieuwe start, met een andere cultuur. Wat denken de ""afscheidnemende"" regeringspartijen daarvan, die vandaag op verkiezingscampagne waren?

Je leest het in dit artikel:

17:48

Jeugdjournaal in de sportschool met Jetten (D66)

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Vandaag gaat verslaggever Bart Tuinman de sportschool in met D66-lijsttrekker Jetten:

16:23

CDA-lijsttrekker Bontenbal in Drachten

CDA-lijsttrekker Bontenbal was in het centrum van Drachten, waar hij sprak met het winkelend publiek:

15:46

Keijzer (BBB) deelt folders uit in Volendam

BBB BoerBurgerBeweging 🍀🍀🍀

@BoerBurgerB

Dagje flyeren in Volendam @MonaKeijzer #IederedagBBBeter https://t.co/6akmriw9NC

15:26

11 november 2023

15:27

Levenseinde-debat op NPO Politiek en Nieuws

Op NPO Politiek en Nieuws wordt vanaf 16.00 uur het ""Levenseinde-verkiezingsdebat"" van gisteren uitgezonden. Daar ging het onder meer over euthanasie en palliatieve zorg.

NPOpolitiek en Nieuws

@NPOpolitiek

Zaterdag #debatvandedag: Het Levenseinde Verkiezingsdebat vanuit @De_Zwijger in Amsterdam, Hoe staan partijen tegenover euthanasie of over palliatieve zorg en andere levenseindekwesties, vanaf 16.00 uur te zien op #campagnekanaal 83 en online  https://t.co/4ag6gai0lU https://t.co/I4htqqNNm7

15:21

11 november 2023

14:53

Stoffer (SGP) en Bikker (CU) lopen mee met 'Mars voor het leven'

Lijsttrekkers Stoffer (SGP) en Bikker (ChristenUnie) hebben in Den Haag meegelopen met de Mars voor het Leven, een tocht georganiseerd door de christelijke pro-life-beweging Schreeuw om Leven. De deelnemers willen met de tocht laten weten tegen de huidige abortuspraktijk te zijn.

D66-leider Jetten is juist de straat opgegaan om vrouwen te steunen die voor het recht op abortus betogen. ""Laat politici niet bepalen over jouw lichaam en leven"", schrijft hij op X:

Rob Jetten

@RobJetten

Volle steun voor alle vrouwen die vandaag de straat op gaan voor hun vrijheid en recht. 

Nederland staat op 22 november voor een keuze. Laat politici niet bepalen over jouw lichaam en leven. https://t.co/Jrzl2ynyQZ

12:58

11 november 2023

Eerder deze week bezocht Stoffer anti-abortusbetogers die folders uitdeelden voor een abortuskliniek in Zuid-Holland. Dat kwam hem op veel kritiek te staan van andere partijen.

14:31

Burgemeester Arnhem wil met abseilactie mensen aanmoedigen om te stemmen

In Arnhem is burgemeester Marcouch van de Eusebiuskerk aan het abseilen om mensen aan te moedigen om te gaan stemmen. Aan de kerk hangt een levensgroot stembiljet. Tijdens het abseilen kleurt Marcouch het nu nog lege hokje in:

Gershon Osnabrugge

@GershonOsnabru1

In Arnhem abseilt momenteel burgemeester Ahmed Marcouch van de Eusebiuskerk om aandacht te vragen voor de aanstaande Tweede Kamerverkiezingen https://t.co/u1SXKgFP9o

14:11

11 november 2023

""We zien dat de opkomst bij de verkiezingen in Arnhem onder het landelijk gemiddelde is en ik wil dat omhoog krijgen"", zei Marcouch eerder vanochtend op NPO Klassiek over de reden van zijn actie.

13:49

Yesilgöz op campagne in Hilversum

Het een na laatste weekend voor de verkiezingen grijpen veel lijsttrekkers aan om nog de straat op te gaan om campagne te voeren. Zo ging VVD-lijsttrekker Yesilgöz naar de markt in Hilversum om daar flyers uit te delen en te spreken met kiezers:

Yesilgöz krijgt steun van demissionair premier Rutte. Hij is vandaag in Almere, Haarlem en de gemeente Haarlemmermeer, om campagne te voeren.

11:26

 Podcast De Campagne Stemming 

In de dagelijkse podcast De Campagne Stemming staan Xander van der Wulp en Joost Vullings stil bij de eerste ledenbijeenkomst van NSC. Verder hebben ze het onder meer over de relatief kleine aandacht in de campagne voor stikstof, over Partij voor de Dieren-lijsttrekker Ouwehand in Nieuwsuur en over de baard van Timmermans.

10:07

Nieuwsuur: dit willen achttien politieke partijen met het klimaat

In onderstaande video zet Nieuwsuur op een rij hoe achttien partijen omgaan met het klimaat:

09:26

Timmermans ziet niets in minderheidskabinet

GroenLinks-PvdA-lijsttrekker Timmermans ziet niets in een minderheidskabinet. Eerder noemde NSC-leider Omtzigt zo'n coalitie een reële mogelijkheid. In een gesprek met Trouw zegt Timmermans dat ""je echt een stabiele meerderheid nodig hebt in de Tweede Kamer als je een vaste koers wilt uitzetten die het land over meerdere jaren op een beter spoor kan zetten"". Hij voegt eraan toe dat hij nog steeds gelooft in samenwerking met het politieke midden, maar dat het midden dan ook die bereidheid moet tonen.

Ook VVD-leider Yesilgöz is niet erg enthousiast over een minderheidskabinet. Gisteren zei ze dat zo'n coalitie niet haar voorkeur heeft.

08:49

Weekend, dus geen lijsttrekker bij het NOS Radio 1 Journaal

Deze week is iedere ochtend een lijsttrekker bij het NOS Radio 1 Journaal geweest, maar in het weekend is er even een korte pauze. Maandag schuift PVV-leider Wilders aan.

08:40

Folders uitdelen op straat, lijstrekkers trekken eropuit

Veel lijsttrekkers hadden het de afgelopen week heel druk met allerlei tv-, radio-, en kranteninterviews en nu wordt het een na laatste weekend voor de verkiezingen aangegrepen om ook even de straat op te gaan.

Bij de laatste campagne voor de Tweede Kamerverkiezingen, in maart 2021, zat Nederland nog in de coronacrisis en waren er allerlei strenge coronamaatregelen. De politici gingen toen niet de straat op om folders uit te delen. Nu kan het weer wel.

08:28

Veel aandacht voor premiersvraag

In de campagne gaat het geregeld over de premiersvraag. Vaak wordt de lijsttrekker van de grootste partij na de verkiezingen de minister-president. Maar er zijn uitzonderingen:

08:17

Omtzigt: coalitie met GroenLinks-PvdA op bepaalde zaken lastig

NSC-leider Omtzigt denkt dat het ""op bepaalde zaken"" lastig wordt om een coalitie te sluiten met GroenLinks-PvdA. In een gesprek met De Telegraaf verwijst hij naar migratie, stikstof en bestaanszekerheid. Over dat laatste thema levert hij onder meer kritiek op ""de grote belastingverhogingen van GroenLinks-PvdA die ik hun doorrekening zag staan"". En als we de migratie niet onder controle krijgen, is het volgens Omtzigt moeilijk ""om onze publieke voorzieningen"" overeind te houden"". Maar hij herhaalde dat hij nu geen duidelijke voorkeurscoalitie ziet ontstaan, de ene of de andere kant op.

gisteren, 08:15

Samenvatting van vrijdag

Een aantal lijsttrekkers had weer een drukke avond bij de tv-programma's.

Partijleider Ouwehand van de Partij voor de Dieren wil alleen meedoen aan een kabinet bij een echte koerswijziging, bleek uit een interview in Nieuwsuur.

In de middag had NSC in Amersfoort de eerste ledenbijeenkomst en daar besprak lijsttrekker Omtzigt uitgebreid thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen"", aldus Omtzigt tegen een volle zaal.

In zijn toespraak vroeg hij de leden van zijn partij om bijvoorbeeld 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet.""

In de ochtend was BBB-leider Van der Plas bij het NOS Radio 1 Journaal, waar ze opnieuw zei graag te willen meeregeren. Hoewel de partij daalt in de peilingen, denkt ze een belangrijke partner te zijn bij de coalitieonderhandelingen, ook omdat BBB in de Eerste Kamer veel zetels heeft. Ook beantwoordde ze bij de NOS vragen van kijkers:

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790882,"PvdD bestuurt lokaal met VVD en CDA, maar houdt landelijk vast aan idealen",NOS.nl,2023-11-10,"Ooit was bij de Partij voor de Dieren het motto: 'Op je idealen sluit je geen compromissen'. Volgens lijsttrekker Esther Ouwehand staan de thema's van haar partij ""inmiddels op het politieke hoofdtoneel"", maar meedoen aan een coalitie met partijen die ""pappen en nathouden"", wil ze niet. Dat zegt ze in de verkiezingsuitzending van Nieuwsuur.

Haar voorganger, Marianne Thieme, zei in 2017: ""Politieke idealen die zo zwaarwegend zijn dat ze niet ingeruild kunnen worden voor een plek aan de knoppen"". Ouwehand zegt nu: ""Voor de PvdD is macht nooit een doel op zich. Maar als er een echte koerswijziging mogelijk is door een coalitie van partijen die de problemen fundamenteel op kan lossen, dan doet de PvdD mee.""

Bij zowel de gemeenteraadsverkiezingen als de Provinciale Statenverkiezingen won de partij. Voor het eerst zit de PvdD in aantal gemeenten al wel in een coalitie: in Groningen, Almere, Amersfoort, Arnhem, Heerlen en sinds kort in Den Haag. In Almere en Heerlen bestuurt de partij zelfs samen met de VVD.

Uit een Ipsos-peiling blijkt dat de achterban in meerderheid wil dat de partij ook landelijk gaat meebesturen. Met de stelling: ""Ik heb liever dat de partij meeregeert dan in de oppositie blijft"", is ruim zestig procent het eens.

In de gemeenten zag een aantal fracties ""ruimte voor een groen akkoord"", zegt Ouwehand. ""Dat kan dan soms ook met de VVD en in uitzonderlijke gevallen, zoals in Amersfoort, ook met het CDA.""

Rode draad conflicten

Dat Ouwehand lijsttrekker is, was in september nog maar de vraag. In de partij barstte toen een leiderschapsstrijd los waarbij het bestuur Ouwehand aan de kant zette. De reden: integriteitsmeldingen. Ouwehand trad tijdelijk terug en maakte dat tot grote verrassing van de leden bekend aan het eind van het partijcongres. Een paar uur nadat die leden met een overweldigende meerderheid van 96,3 procent voor haar hadden gestemd.

Nadat Ouwehand een advocaat had ingeschakeld werd het besluit teruggedraaid en trad het bestuur af. Het nieuwe bestuur concludeerde dat er van integriteitsschendingen door Ouwehand geen sprake was.

Het was overigens niet de eerste keer dat de partij Ouwehand probeerde te wippen. Ook in 2010 wilde het bestuur van de partij Ouwehand niet op de kandidatenlijst. ""Er is discussie over de professionalisering van onze partij"", zegt ze. ""Dat is de rode draad van de conflicten. Uiteindelijk ben ik de voortrekker van de interne ontwikkeling, waar ook de leden zich voor hebben uitgesproken. Nu hebben we daar duidelijkheid over.""

Met de Partij voor de Dieren kwam er in 2006 voor het eerst in de geschiedenis een partij in een nationaal parlement dat exclusief opkomt voor de belangen van dieren. Met elke verkiezing werd de partij gestaag groter. De PvdD telt inmiddels zes Kamerleden en drie senatoren, heeft volksvertegenwoordigers in alle provincies, in 29 gemeenteraden en in zestien waterschappen.

Ouwehand schreef dit jaar over de staat van haar partij: dat ze tot de ""sombere conclusie"" komt dat een ""professionaliseringsslag cruciaal"" is, maar dat die niet gemaakt wordt. En dat de partij niet aan het ""basisniveau"" voldoet die leden en kiezers mogen verwachten.

Nu zegt ze dat ze hard heeft moeten vechten voor een andere koers. ""Ik vind dat de lokale fracties de ruimte moeten krijgen met hun eigen autonomie. Waar we heel helder hebben wat onze idealen zijn en daar voor vechten en anderen aanjagen. Die fracties in het land niet topdown vertellen dat ze niet mogen meebesturen. We moeten doorontwikkelen, daar heb ik intern voor gevochten.""

Ze vindt dat de PvdD daarom ook moet loskomen van de groep mensen die de partij heeft opgericht. ""Nu kunnen we gelukkig door. De stagnatie van eerder heeft helaas tot heftige uitingsvormen geleid waarbij het oude bestuur onjuist en onrechtmatig heeft gehandeld.""

Afgetreden bestuur

Maar is het conflict in de partij de wereld uit? Nico Koffeman, naar eigen zeggen de bedenker van de partij, fractievoorzitter in de Eerste Kamer en dé representant van het oude afgetreden bestuur, zit er nog. Ze wil er bij Nieuwsuur niet teveel over kwijt en heeft Koffeman na het conflict nog niet gesproken. Wel zegt ze: ""We hebben beiden onze eigen rol. Overall delen we dezelfde idealen. De eerste Kamer gaat ook te werk volgens deze idealen.""

Senator Nico Koffeman voert in de Eerste Kamer ook het woord over onderwerpen die soms kunnen raken aan zijn zakelijke belangen. Ouwehand vindt het belangrijk dat degene die het woord voert, daarin geen belangen heeft. ""Woordvoerderschap moet je scheiden."" Ze gaat er met Koffeman over praten, zegt ze. Bekijk hier het hele gesprek terug:",2023-01-01,2023-11-01,2023-11-06
42790884,Vanavond op tv: In gesprek met PvdD-lijsttrekker Esther Ouwehand,NOS.nl,2023-11-10,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van de Partij voor de Dieren. Lijsttrekker Esther Ouwehand is te gast.

Kijk hier alle vorige interviews terug.",2023-01-01,2023-11-01,2023-11-06
42790891,Laatste weekend voor verkiezingen: hoe staan partijen ervoor?,NOS.nl,2023-11-18,"Het is het laatste campagneweekend voor de verkiezingen, en de komende dagen beloven spannend te worden. Lijsttrekkers hebben nog een paar dagen om zwevende kiezers voor zich te winnen. Hoe staan ze ervoor? En wat viel er op aan de campagne tot nu toe?",2023-01-01,2023-11-01,2023-11-13
42790896,Jetten en Wilders botsen stevig over 'extreem rechts' in debat van het Zuiden,NOS.nl,2023-11-18,"Jetten hield een pleidooi om ""op het midden te stemmen"" om een ""extreemrechts"" kabinet met de PVV te voorkomen. Wilders verwierp de suggestie dat de PVV extreemrechts is.",2023-01-01,2023-11-01,2023-11-13
42790915,Yesilgöz aangevallen over migratie • Jetten en Wilders botsen over 'extreemrechts',NOS.nl,2023-11-18,"Ook vandaag houden we je op de hoogte van alle ontwikkelingen in aanloop naar de Tweede Kamerverkiezingen, aanstaande woensdag. De lijsttrekkers proberen nog volop kiezers te winnen.

De belangrijkste punten uit dit blog:

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

21:07

Video: Jetten en Wilders botsen over 'extreemrechts'

Jetten (D66) hield bij het Debat van het Zuiden een pleidooi om ""op het midden te stemmen"" om een ""extreemrechts"" kabinet met de PVV te voorkomen. Wilders verwierp de suggestie dat de PVV extreemrechts is.

""Een extreem domme opmerking"", aldus Wilders:

20:28

Yesilgöz aangevallen over migratie

Lijsttrekkers botsten in het Debat van het Zuiden over de omstreden spreidingswet, die ertoe moet leiden dat asielzoekers beter worden verdeeld over het land. Vooral Yesilgöz (VVD) werd aangevallen. Ook de twee andere partijen die tegen de spreidingswet stemden, de PVV en BBB, kregen kritiek.

""Als je verantwoordelijkheid durft te nemen, en je hebt lef, dan durf je ook de spreidingswet te verdedigen"", zei Bontenbal (CDA). Hij noemde het een ""politiek trucje"" dat BBB-leider Van der Plas de spreidingswet koppelt aan de hoeveelheid asielzoekers die naar Nederland komt.

Yesilgöz werd door Bontenbal aangevallen omdat haar partij in de Kamer tegen de wet van haar eigen staatssecretaris stemde: ""Ik neem het vooral de VVD kwalijk dat ze dat niet heeft aangedurfd.""

De VVD-lijsttrekker benadrukte dat er genoeg maatregelen te nemen zijn om de instroom in te perken, binnen de Europese regels hierover. ""Je hoeft het land niet kapot te maken met 'de grenzen dicht' je hoeft je ogen niet te sluiten voor de problemen. Je kan gewoon handelen.""

Jetten (D66): ""Er lag een pakket, waar ú nee tegen heeft gezegd."" Hij kreeg bijval van Bontenbal: ""Dit had je kunnen regelen. Er is gewoon snel een uitgang gekozen om de stekker uit het kabinet te trekken.""

20:17

Emissieregels Brabantse boeren in Debat van het Zuiden

Het Debat van het Zuiden gaat over de uitzonderingspositie van Noord-Brabantse boeren. Die moeten hun stallen eerder dan de rest van Nederland emissiearm maken om de stikstofuitstoot te verminderen.

Op dat punt is het coalitieakkoord in Noord-Brabant geklapt; BBB wilde die uitzondering van tafel. ""Het is een volledig oneerlijke behandeling. De concurrentiepositie van Brabantse landbouw gaat volledig onderuit"", zegt BBB-leider Van der Plas.

Maar Yesilgöz (VVD) vindt de uitzonderingspositie wel logisch. ""Brabant heeft zelf besloten: het zit hier op slot, wij gaan niet wachten op Den Haag, we gaan zelf aan de slag.""

Jetten (D66) denkt er ook zo over: ""Ik begrijp dat de provincie Brabant de keuze heeft gemaakt, we willen hier huizen en wegen bouwen, dus dan moet je de stikstofuitstoot aanpassen. De natuur staat er hier slecht voor, dus het is een voorloperskeuze die Brabant heeft gemaakt.""

19:57

Wilders en Jetten botsen over 'extreemrechts' 

Wilders (PVV) en Jetten (D66) botsen in het Debat van het Zuiden. Jetten houdt een pleidooi om ""op het midden te stemmen"" om een ""extreemrechts"" kabinet te voorkomen. Hij lijkt daarmee te doelen op een nieuwe peiling van Maurice de Hond, waarin de PVV meer zetels krijgt. Wilders verwerpt de suggestie dat de PVV extreemrechts is.

19:40

Lijsttrekkers over bestaanszekerheid

Het Debat van het Zuiden begint met een discussie over een veelgehoorde term deze verkiezingen: bestaanszekerheid. Veel lijsttrekkers herhalen de standpunten van hun partijen.

Zo zegt SP-lijstrekker Marijnissen dat de huren omlaag moeten en het eigen risico in de zorg moet worden afgeschaft. PVV-lijsttrekker Wilders wil geen geld naar wat hij noemt ""linkse hobby's"".

Yesilgöz (VVD) denkt dat iedereen ""in de breedte hetzelfde wil"". ""Mensen uit de armoede. De keuze is hoe we dat moeten betalen. Wij vinden dat bezuinigen op de overheid slimmer is dan mensen kapot gaan belasten.""

19:33

Yesilgöz over resultaat Wilders in peiling: 'Zorgelijke standpunten'

VVD-lijsttrekker Yesilgöz haalt uit naar PVV-leider Wilders, nadat de PVV in aantal virtuele zetels omhoog is gegaan in een peiling van Maurice de Hond. ""Aan de ene kant zegt hij dat alle standpunten in de prullenbak kunnen, en aan de andere kant is hij voor een Nexit, tegen klimaatmaatregelen en dan heb je nog zijn houding ten opzichte van Rusland"", zegt ze tegen de NOS.

""Je weet eigenlijk niet welke Wilders je tegenover je hebt en waar het precies over gaat, maar zorgelijk is het wel.""

Op de vraag of ze de deur eigenlijk toch niet dicht had moeten houden voor de PVV, zoals D66-leider Jetten eerder stelde, herhaalt Yesilgöz haar standpunt dat ze ""geen kiezers uitsluiten"".

19:19

Zeven lijsttrekkers bij Debat van het Zuiden

Regionale omroepen houden vanavond om 19.30 uur het Debat van het Zuiden. Zeven lijsttrekkers zijn aanwezig: Dilan Yesilgöz (VVD), Geert Wilders (PVV), Henri Bontenbal (CDA), Rob Jetten (D66), Caroline van der Plas (BBB), Lilian Marijnissen (SP) en Esther Ouwehand (Partij voor de Dieren). Frans Timmermans (GL-PvdA) en Pieter Omtzigt (NSC) zijn afwezig.

Het debat gaat onder meer over het adviesrapport Elke regio telt; daarin adviseren onderzoekers de Rijksoverheid om de regio's te versterken en de welvaart te vergroten.

Het debat is live te volgen op het themakanaal NPO Nieuws & Politiek, NOS.nl en de NOS app.

19:10

Lijsttrekkers beantwoorden vragen van kinderen

Yesilgöz (VVD), Timmermans (GroenLinks-PvdA), Wilders (PVV), Omtzigt (NSC), Van der Plas (BBB) en Bontenbal (CDA) beantwoorden zoals bij alle verkiezingen vragen van kinderen. De verkiezingsspecial van het NOS Jeugdjournaal wordt morgenavond om 19.00 uur uitgezonden.

Bekijk hieronder alvast een voorproefje:

18:53

Jetten over peiling: 'Dilan Yesilgöz-effect'

Ook D66-lijsttrekker Jetten is geschrokken van de nieuwe peiling van Maurice de Hond. ""Een PVV die de grootste kan worden, dat betekent een groot risico op een extreemrechts kabinet"", zegt hij tegen de NOS.

Hij noemt de stijging van de PVV ""een soort Dilan Yesilgöz-effect"". ""De VVD heeft willens en wetens het kabinet laten vallen, terwijl we op dat moment migratie in betere banen konden leiden. Vervolgens zet Yesilgöz de deur wagenwijd open voor Wilders en daarmee heeft zij deze dynamiek gecreëerd.""

18:36

Xander van der Wulp: 'Dit kan een dynamiek krijgen' 

Politiek verslaggever Xander van der Wulp:

""Tot nu toe hadden we het steeds over drie lijsttrekkers - Yesilgöz, Omtzigt en Timmermans - die strijden om de grootste te worden, maar Wilders lijkt zich daar nu tussen te dringen. Hij spreekt zelf van een 'gamechanger', op basis van de peiling van Maurice de Hond. In die peiling gaat de PVV flink omhoog en NSC flink naar beneden. Links-progressieve partijen zeggen geschrokken te zijn en grijpen dit meteen aan om te waarschuwen voor rechts.

Dit kan een dynamiek krijgen in de laatste dagen voor de verkiezingen. En voor de kleine partijen kan het lastig zijn om ertussen te komen. Iedereen kijkt nu uit naar de nieuwe peilingen volgende week, van I&O Research en Ipsos/Eenvandaag.""

18:10

Kleinere partijen de straat op

Ook voor de kleinere partijen die meedoen aan de Tweede Kamerverkiezingen is dit het laatste weekend van de campagne. Het is voor hen niet altijd eenvoudig om ertussen te komen.

Lijsttrekkers flyeren in winkelcentra en op markten:

17:51

Timmermans reageert snel: 'Niet wakker worden in land waar Wilders grootste is' 

Groenlinks-PvdA-leider Timmermans hoopt dat de kiezer, op basis van Maurice de Honds voorspelling van zetelwinst voor de PVV, alsnog op zijn partij gaat stemmen. ""Ik wil donderdag niet wakker worden in een land waar Wilders de leider is van de grootste partij"", laat hij op X, het voormalige Twitter weten. Kiezen voor een bepaalde partij om te voorkomen dat een andere de grootste wordt, heet een strategische stem. De Hond verwacht nu voor de partij van Timmermans 23 zetels, net zoveel als NSC van Pieter Omtzigt.

Frans Timmermans

@F__Timmermans

Ik wil donderdag niet wakker worden in een land waar Wilders de leider is van de grootste partij.

We hebben nog een paar dagen om alle groene, sociale en progressieve kiezers te verenigen. 

Kom in actie. Stem GroenLinks-PvdA. https://t.co/B43ub6Di0T

17:39

18 november 2023

17:23

PVV-leider Wilders ziet 'gamechanger' na peiling De Hond

Geert Wilders

@geertwilderspvv

*** GAMECHANGER! ***

PVV +5 en op 26 zetels! 👍

Gedeelde 1e plaats met de VVD.

Niemand kan nog om de PVV kiezer heen! Laatste peiling van vandaag van @mauricedehond.

#StemPVV #PVV https://t.co/y6ATqkFpCi

16:22

18 november 2023

PVV-leider Wilders ziet een gamechanger - een opvallende wijzing in de virtuele verdeling van Tweede Kamerzetels. Volgens een nieuwe peiling van Maurice de Hond kan de PVV 26 zetels halen, evenveel als de VVD. Dat is vijf meer dan De Hond een week eerder peilde. NSC van Omtzigt gaat in deze peiling vijf zetels terug ten opzichte van de vorige.

De Hond heeft de meningen gepeild na het SBS-debat van donderdagavond. Andere partijen, vooral in de links-progressieve hoek, reageren geschrokken en zien het als een bevestiging dat er woensdag veel op het spel staat.

Met grote interesse kijken ze uit naar de peilingen van de grote bureaus die begin volgende week met een nieuwe tussenstand komen. De NOS hanteert altijd de Peilingwijzer, met een gewogen gemiddelde van de peilingen van I&O Research en Ipsos/Eenvandaag . Maurice de Hond werkt met Peil.nl niet mee aan deze Peilingwijzer.

15:36

Meer dan 400 stembureaus niet toegankelijk voor mensen met beperking

Mensen met een lichamelijke beperking kunnen niet in elk stembureau hun stem uitbrengen. Meer dan 400 stembureaus zijn niet voor iedereen toegankelijk, meldt de Open State Foundation, een organisatie die zich inspant voor een digitaal transparante overheid. De gegevens zijn verzameld op het platform Waar is mijn stemlokaal? .

In totaal zijn er in het hele land ruim 9800 stembureaus, wat betekent dat ongeveer 4,5 procent van de bureaus niet volledig toegankelijk is. Die zijn in 108 gemeenten, waaronder grote plaatsen zoals Amsterdam, Rotterdam, Den Haag, Utrecht, Almere, Groningen, Apeldoorn en Zwolle.

Gemeenten moeten ervoor zorgen dat alle stembureaus toegankelijk zijn voor mensen met een beperking. Ze moeten bijvoorbeeld een verlaagd schrijfblad aanbieden voor mensen in een rolstoel.

14:38

Van Baarle (Denk) gelooft in groei, belangrijk dat achterban ook naar stembus gaat

De leider van Denk, Stephen van Baarle voert campagne op de Afrikaandermarkt in Rotterdam-Zuid. Hij is blij met het enthousiasme waarmee hij ontvangen wordt, er worden filmpjes en foto's gemaakt en handen geschud. Van Baarle vraagt de passanten met nadruk om vrienden en familie te bewegen om naar de stembus te gaan.

""Mensen voelen zich gehoord door het geluid van Denk, maar we kunnen alleen iets veranderen als er zoveel mensen uit hun netwerk ook echt gaan."" De partij heeft nu drie zetels in de Tweede Kamer en staat volgens de Peilingwijzer tussen de drie en vijf zetels. ""Ik heb er vertrouwen in dat we gaan groeien.""

13:39

Omtzigt: ik begrijp niet altijd wat VVD wil

NSC-leider Omtzigt is in een winkelcentrum in Diemen om folders uit te delen. Hij denkt dat de campagne de komende dagen nog fel zal zijn. Hij zegt ook dat hij niet veel begrijpt van de voorstellen van de VVD. Hij ziet in het verkiezingsprogramma van de partij geen oplossingen voor de problemen in het land.

""Ik heb nog geen plan gehoord wat ze nu concreet willen."" Dat VVD-leider Yesilgöz campagne voert onder het motto ""nieuwe politiek"", noemt hij een grap. ""Als de VVD nieuwe politiek is, weet ik niet wat de oude is.""

13:10

Wat is strategisch stemmen? Waar worden de peilingen op gebaseerd? En nog meer antwoorden

Waar gaan de verkiezingen eigenlijk over? Wat is het gevolg dat er zoveel nieuwe lijsttrekkers meedoen? Wat gebeurt er in de laatste dagen van de campagne? En ook: zijn jullie de campagne niet beu? De politiek verslaggevers Albert Bos en Marleen de Rooy geven antwoord op tientallen vragen die bij de NOS zijn binnengekomen.

11:25

Ipsos-onderzoek: hogeropgeleiden eerder geneigd om naar de stembus te gaan

Relatief veel meer mensen met een hbo- of een wo-opleiding zijn van plan om bij de Tweede Kamerverkiezingen hun stem uit te brengen dan mensen met een middelbare beroepsopleiding of alleen middelbare school. Dat valt op te maken uit een onderzoek van Ipsos in opdracht van de NOS.

11:14

Negen partijen doen beloften over lhbti-emancipatie en ondertekenen Regenboogakkoord 

Net als bij de vorige Tweede Kamerverkiezingen heeft een aantal partijen ook deze keer het zogenoemde Regenboog-stembusakkoord ondertekend. Dat zijn afspraken over maatregelen om discriminatie en geweld tegen lhbti-personen en andere minderheden aan te pakken.

Vanochtend hebben negen partijen - VVD, GroenLinks-PvdA, D66, CDA, Partij voor de Dieren, SP, Volt, Bij1 en 50Plus - laten weten hun handtekeningen onder de afspraken te zetten. NSC en BBB doen het niet.

In het akkoord staat onder meer dat er een wettelijk verbod komt op pogingen tot lhbti-conversie ('genezing'), dat er wettelijk transitieverlof wordt ingevoerd voor transpersonen en dat de wachtlijsten voor transgenderzorg worden aangepakt.

COC Nederland

@COCNederland

Negen politieke partijen tekenden vandaag COC’s Regenboog Stembusakkoord 2023. Daarin een reeks beloften over lhbti+emancipatie voor de komende kabinetsperiode. Er werd getekend door VVD, GL|PvdA, D66, CDA, Partij voor de Dieren, SP, Volt, BIJ1 en 50PLUS.

https://t.co/yy52ttygP1 https://t.co/ixnxFboLgO

10:51

18 november 2023

09:45

De grachten door, flyeren en nog een aantal debatten voor de boeg

De afgelopen weken draaide de campagne voor de Tweede Kamerverkiezingen van aanstaande woensdag al op volle toeren. Er zijn interviews gedaan met landelijke en regionale kranten en de radio- en televisiestudio's van allerlei publieke omroepen en RTL en SBS zijn bezocht. Maar de allerbeslissende tijd is nu pas aangebroken.

Vandaag wordt er opnieuw druk geflyerd, net als vorige weekend. Volt-leider Dassen stapt in een boot. Ander lijsttrekkers knopen op straat, bij markten en op treinstations met hun folders een gesprekje aan met de voorbijgangers. Dit werk levert overigens nooit de meeste kiezers op, weten alle campagneteams. Het is wel goed voor het beeld, om te laten zien dat de politici hun kiezers niet alleen via het beeldscherm proberen te bereiken.

In debatten kunnen de partijen vooral hun onderlinge verschillen laten zien over hun aanpak van een aantal maatschappelijke problemen. Dit jaar gaat het vooral over bestaanszekerheid, de woningnood, migratie en het terugwinnen van het vertrouwen van de teleurgestelde kiezer.

Dit weekend gaat een aantal lijsttrekkers naar het NOS-Jeugdjournaaldebat, dat zondag wordt uitgezonden om 19.00 uur op NPO 3. Vanavond is er ook nog het Debat van het Zuiden, waarvan NSC-leider Omtzigt en GroenLinks-PvdA-leider Timmermans de uitnodiging hebben afgeslagen.

09:15

Voor de zwevende kiezer: welke kieshulpen zijn er en hoe werken ze?

Het aantal zwevende kiezers was nog nooit zo hoog. Die zwevende kiezers vullen massaal kieshulpen in. In deze video duikt NOS op 3 in de wereld achter de kieshulpen.

09:10

Nog even lezen: wie zijn de lijsttrekkers? En waar staan hun partijen voor?

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

09:00

De dag van gisteren: een andere toon

Bij Op1 zaten NSC-leider Omtzigt en Timmermans van GroenLinks-PvdA en de onderlinge toon was anders dan bij vorige debatten. Omtzigt had de linkse partij eerder ""een moeilijke partner"" genoemd, maar nu was de toon anders. De twee politici namen de tijd om de belangrijkste onderwerpen - zoals armoedebestrijding, migratie, maar ook abortus - door te nemen en hun overeenkomsten en verschillen te belichten. Van mogelijke samenwerking in een nieuwe coalitie is trouwens nog geen sprake.

Bij Nieuwsuur zat VVD-leider Yesilgöz en zij benadrukte dat de VVD de afgelopen jaren in het kabinet ""te veel met zichzelf bezig is geweest"". In hoeverre neemt de nieuwe VVD-leider verantwoordelijkheid voor wat er onder de kabinetten-Rutte is gebeurd? Het is een veelgestelde vraag in de campagne en Yesilgöz zegt dan regelmatig dat ze ""de fouten erkent, problemen wil oplossen en vooruit wil kijken"". In het programma sprak ze verder haar voorkeur uit om met BBB, NSC en mogelijk het CDA te gaan regeren.

In de ochtend zat Esther Ouwehand van de Partij voor de Dieren bij de NOS en die sprak haar vrees uit dat uiteindelijk te weinig partijen zich zullen inzetten voor de natuur. Ze krabbelen volgens haar terug als puntje bij paaltje komt. ""Er is geen enkele partij die zo vasthoudt aan het beschermen van de natuur"", zei ze over haar eigen partij.

08:15

Teruglezen: spanning in de 'warrooms'

Pieter Omtzigt gaat voor de verkiezingen echt niet zeggen wie er premier zal worden als NSC de grootste wordt. GroenLinks-PvdA hoopt nog steeds de grootste te worden, door ruwweg vijf zetels weg te halen bij andere partijen op links en nog eens vijf uit het 'midden'. BBB denkt net als in maart de peilingen te kunnen verslaan. En Geert Wilders moet zijn mildere toon in ieder geval nog een paar dagen volhouden. Het zijn dingen die je oppikt als je nu spreekt met mensen dicht bij de lijsttrekkers.

Lees verder:

gisteren, 08:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790942,Hoe Sinterklaas weer vooral een tijd van plezier in plaats van strijd werd,NOS.nl,2023-11-18,"De intocht van Sinterklaas gaat dit jaar met veel minder ophef en controverse gepaard dan een paar jaar geleden. Zwarte Piet is niet helemaal verdwenen en in een paar plaatsen demonstreert actiegroep Kick Out Zwarte Piet (KOZP) dit jaar opnieuw. Maar in de meeste plaatsen, op televisie en in winkels is Piet al een tijdje niet meer zwart.

Het lijkt erop dat de periode van de grootste emoties rond het typisch Nederlandse kinderfeest voorbij is, terwijl het lang leek alsof er nooit een oplossing zou komen. Hoe zijn we hier gekomen?

Volgens sociaal antropoloog Markus Balkenhol van het Meertens Instituut hebben een paar kantelpunten in de afgelopen vijftien jaar geleid tot de voorzichtige consensus die nu bereikt lijkt te zijn. ""Protesten tegen Zwarte Piet stammen al van honderd jaar geleden, maar vanaf 2011 laaide de verontwaardiging over de figuur echt op"", schetst hij.

""Quinsy Gario en Jerry Afriyie stonden toen bij de intocht in Dordrecht met een T-shirt aan met de leus Zwarte Piet is Racisme . Zij werden keihard tegen de grond gewerkt door de politie. Anderen waren zo geschokt door die gewelddadige aanhouding, dat ze ook besloten in actie te komen. Vervolgens barstte het protest echt los.""

VN doet onderzoek

Maar er komt ook fel tegenprotest op gang. Vooral als de VN in 2013 bekendmaakt onderzoek te gaan doen naar Zwarte Piet. Rapporteurs hadden informatie gekregen dat de traditie van Sinterklaas in de kern racistisch is en dat het beeld van Afrikanen als tweederangs burgers wordt bevestigd door de ""domkop en knecht"" Zwarte Piet.

Hierop volgt een Facebook-handtekeningenactie, de 'Pietietie' . Die levert in no time miljoenen handtekeningen op voor het behoud van Zwarte Piet. ""Dat was ongekend"", zegt Balkenhol. ""Mensen hadden het gevoel dat 'onze' tradities werden bedreigd, afgepakt.""

Vorig jaar maakten we deze video over de zwartepietendiscussie: 

Jarenlang worden de sinterklaastijd en de maanden daarvoor overheerst door de strijd over Zwarte Piet. Vooral tussen 2015 en 2019 zijn er veel demonstraties tegen Zwarte Piet en tegendemonstraties tegen de Zwarte Piet-activisten, zoals de ' blokkeerfriezen ' die in 2017 zelfs de snelweg blokkeerden om ervoor te zorgen dat demonstranten niet bij de intocht in Dokkum konden komen.

Volgens Balkenhol hebben - ironisch genoeg - juist de geweldsuitbarstingen van sommige voorstanders van Zwarte Piet een aandeel gehad in de ommekeer. ""Dat heeft eigenlijk een averechts effect gehad. In Rotterdam, Eindhoven, Joure, Staphorst en op veel andere plaatsen vielen bijvoorbeeld hooligans vreedzame demonstranten tegen Zwarte Piet aan. Een vergadering van Kick Out Zwarte Piet werd verstoord door mensen met honkbalknuppels . Dat leidde ertoe dat een breder publiek dacht: daar wil ik niks mee te maken hebben.""

Begon als mission impossible

Uiteindelijk gaan steeds meer mensen, instellingen en winkels overstag. Het Sinterklaasjournaal stapt over op roetveegpieten, winkels als de HEMA en De Bijenkorf stappen af van Zwarte Piet. Uit peilingen blijkt dat steeds minder mensen per se een Zwarte Piet willen: ze vinden een andere Piet een goed idee of het maakt hen niet zoveel uit. Het heeft een soort domino-effect, zegt Balkenhol.

""Wat begon als een mission impossible - zelfs mensen uit de zwarte gemeenschap zeiden: dit gaat nooit lukken - is toch gelukt"", concludeert Jerry Afriyie van KOZP. ""Vanaf dag 1 heb ik alleen maar een stijgende lijn ervaren. Je kon ook niet dieper zakken dan het was. 90 procent van de mensen die in 2011 niet aan onze kant stonden, staat nu wel aan onze kant. En we proberen met de mensen die tegenover ons staan in gesprek te gaan.""

Verdwijnen zal het feest niet, daar is het veel te belangrijk voor. Veel mensen zijn eraan gehecht, Sint blijft altijd.

En nu? Sommigen blijven fanatiek vasthouden aan de zwart geschminkte piet, maar dat is maar een kleine groep, ziet Balkenhol. ""Ik denk dat de strijd grotendeels gestreden is, en dat we nu steeds meer een sinterklaasfeest krijgen dat we met z'n allen met veel plezier kunnen vieren.""

Ook Afriyie denkt dat het einde in zicht is. ""In 2011 hebben we onszelf vijftien jaar gegeven, tot december 2025. Nog twee jaar te gaan dus. Maar we gaan door tot het helemaal gelukt is. Elke gemeente waar Zwarte Piet nog is, is er één te veel. Een beetje racisme is nog altijd racisme.""

En de sinterklaastijd? Die raken we niet kwijt, denkt ook Afriyie. ""Sinterklaas kent een rijke traditie. Als we dat racisme-element binnen deze traditie nou eindelijk helemaal verbannen, zien de mensen alleen weer het mooie ervan.""

Ook sociaal antropoloog Balkenhol ziet het rooskleurig in voor het sinterklaasfeest. ""Tradities veranderen altijd, ook Sinterklaas. Maar verdwijnen zal het feest niet, daar is het veel te belangrijk voor. Heel veel mensen zijn eraan gehecht, Sint blijft altijd.""",2023-01-01,2023-11-01,2023-11-13
42790945,Opleidingsniveau zeer bepalend bij voornemen om te gaan stemmen,NOS.nl,2023-11-18,"Relatief veel meer mensen met een hbo- of een wo-opleiding zijn van plan om bij de Tweede Kamerverkiezingen hun stem uit te brengen dan mensen met een middelbare beroepsopleiding of alleen middelbare school.

Dat valt op te maken uit een onderzoek van Ipsos in opdracht van de NOS. Die laatste groep heeft ook minder vertrouwen in de landelijke politiek, en geeft vaker aan dat dat vertrouwen niet meer te herwinnen is.

Dat de opkomst deels afhankelijk is van het opleidingsniveau is al eerder geconstateerd. Bij de Kamerverkiezingen van 2017 en 2021 bracht ongeveer twee derde van de lageropgeleiden een stem uit. Bij de hogeropgeleiden ging het om 90 procent.

Uit de nieuwste cijfers van Ipsos valt af te leiden dat dergelijke grote verschillen ook bij de komende verkiezingen te verwachten zijn. Zo zegt bijna een op de vijf lageropgeleiden vooraf dat het niet waarschijnlijk is dat ze gaan stemmen. Tegelijk geeft ruim 94 procent van de hogeropgeleiden aan van plan te zijn een stem uit te brengen.

Het onderzoek van Ipsos ging onder meer over het voornemen van verschillende opleidingsniveaus om een stem uit te brengen. Daarbij zijn de groepen 'hoogopgeleiden', 'middelbaar opgeleiden' en 'laagopgeleiden' gehanteerd, die ook het Centraal Bureau voor de Statistiek (CBS) gebruikt.

Onder hoogopgeleiden vallen mensen met een hbo- of wo-opleiding, de middengroep bestaat uit mensen met bovenbouw havo/vwo en mbo-2 of hoger. Laagopgeleiden hebben onderwijs op het niveau van basisonderwijs, vmbo, de eerste drie jaar havo/vwo of mbo-1 genoten.

In hoeverre deze cijfers overeenkomen met de uiteindelijke opkomstcijfers voor de verkiezingen van woensdag is natuurlijk zeer de vraag. Deelnemers aan het onderzoek kunnen voorafgaand aan de stembusgang sociaal wenselijke antwoorden geven en er kunnen op verkiezingsdag redenen zijn om wel of juist niet te gaan stemmen. Duidelijk is wel dat er in de regel meer niet-stemmers onder lageropgeleiden zijn dan onder hogeropgeleiden.

In de Rotterdamse wijk Carnisse wordt weinig gestemd. Burgemeester Aboutaleb hoopt dat dat dit jaar anders is: 

Verder is duidelijk dat lageropgeleiden minder vertrouwen hebben in de landelijke politiek. Meer dan een kwart (29 procent) van de lageropgeleiden heeft een beetje tot veel vertrouwen in de landelijke politiek, waar dat bij hogeropgeleiden ruim de helft (53 procent) is. 60 procent van de lageropgeleiden heeft zelfs weinig tot heel weinig vertrouwen in de politiek en deze groep zegt ook vaker dat dat vertrouwen niet meer te herwinnen is.

Op één van de belangrijke verkiezingsthema's, bestaanszekerheid, zijn ook grote verschillen te zien. Van de lageropgeleiden zegt bijna een kwart (24 procent) zich (heel) bestaansonzeker te voelen. Onder hogeropgeleiden is dat slechts één op de tien (11 procent), terwijl twee derde (65 procent) van die groep zich juist (heel) bestaanszeker voelt. Die groep kan naar eigen zeggen goed rondkomen.

Onder lageropgeleiden kunnen veel meer mensen (48 procent) dan ook maar nét rondkomen. 12 procent van die groep kan net niet of zelfs beslist niet rondkomen, en moet dus de eindjes aan elkaar knopen. Vanzelfsprekend maken ook meer mensen in die groep zich zorgen over het mogelijk achteruitgaan of wegvallen van het inkomen.

Mbo-studenten in Nijmegen werden deze week in een theatershow gewezen op het belang van stemmen. Kijk hier hoe dat ging: 

Uit een eerdere peiling van Ipsos, uitgevoerd met  EenVandaag , bleek onlangs dat politieke voorkeur de komende verkiezingen ook duidelijk verschilt op basis van opleidingsniveau.

Zo doet NSC het met name goed bij lageropgeleiden, waar hogeropgeleiden vaker geneigd zijn om op VVD of GroenLinks-PvdA te stemmen. De voorkeur voor een premierskandidaat is volgens diezelfde lijnen verdeeld, bleek uit het onderzoek.",2023-01-01,2023-11-01,2023-11-13
42790957,Vanavond op tv: De eindsprint van de verkiezingen • Halsema over polarisatie sinds 7 oktober,NOS.nl,2023-11-18,"De eindsprint van de verkiezingen

Met nog vier dagen te gaan tot de Tweede Kamerverkiezingen, blikken we terug op de campagnestrijd tot nu toe. Politiek duider Nynke de Zoeten schept orde in de chaos. Wat viel op? En wat kunnen de lijsttrekkers doen om in de laatste dagen nog kiezers voor ze te winnen?

Femke Halsema over polarisatie in de samenleving

De Amsterdamse burgemeester Femke Halsema bezocht begin deze maand concentratiekamp Auschwitz met een groep jongeren. Ze schuift in de studio aan om te praten over het toenemend antisemitisme in Nederland.",2023-01-01,2023-11-01,2023-11-13
42790967,Voormalig NOS-commentator en zwemcoach Rob Kerkhoven (86) overleden,NOS.nl,2023-11-18,"Voormalig NOS-commentator en bondscoach van de Nederlandse zwemploeg, Rob Kerkhoven, is op 86-jarige leeftijd overleden. Kerkhoven stond ook aan de wieg van de FBK-games in Hengelo.

Kerkhoven was in 1962 assistent-bondscoach bij de Nederlandse zwemploeg. In 1964 werd hij gepromoveerd tot bondscoach en in 1968 pakte Ada Kok onder zijn leiding goud bij de Olympische Spelen in Mexico. Al hadden Kok en Kerkhoven niet de beste band, zo vertelde Kok eerder.

Kerkhoven wilde namelijk met een streng regime gezelligheidsdier Kok in toom houden, maar dat had een averechts effect bij de zwemster. ""Ik was een type dat je niet kon afknellen. Ik houd van mensen, van vrolijkheid, van verhalen. En ik houd van een drankje drinken, zelfs dat. Tijdens een toernooi in Boedapest ging ik de stad in met de waterpoloërs. Ik kreeg op mijn lazer en werd geschorst, maar de volgende dag zwom ik een wereldrecord.""

De bondscoach gaf achteraf toe dat hij misschien wat minder streng had moeten zijn. ""Ik heb denk ik te weinig ideeën gehad over hoe het op de zwemmers overkwam. Als ik het over zou moeten doen, zou ik op bepaalde momenten anders geacteerd hebben.""

Commentator bij de NOS

Na zijn periode als bondscoach werd de Hengeloër zwemcommentator bij de NOS. Dat deed hij bijvoorbeeld ook tijdens de Olympische Spelen van 1972 in München.

De veelzijdige Kerkhoven stond ook aan de basis van de FBK-games in Hengelo. Kerkhoven boog zich over het verpauperen van Stadion Veldwijk en uiteindelijk volgden in 1981 de eerste Fanny Blankers-Koen Games.",2023-01-01,2023-11-01,2023-11-13
42790979,Duizenden demonstranten bereiken Jeruzalem • 'Tientallen doden bij aanval op VN-school in Gaza',NOS.nl,2023-11-18,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

15:29

Betoging voor vrijlating gijzelaars bereikt na vijf dagen Jeruzalem

Duizenden deelnemers aan een demonstratie voor vrijlating van de gijzelaars van Hamas hebben Jeruzalem bereikt. De mars begon dinsdag in Tel Aviv, ongeveer 70 kilometer verderop. De betogers dragen Israëlische vlaggen en gele ballonnen en houden borden vast met foto's van de ontvoerden.

Bij de terreuraanval van Hamas in Israël op 7 oktober werden ongeveer 240 gijzelaars meegenomen naar de Gazastrook. Van de meesten is onduidelijk waar ze zijn en of ze nog in leven zijn.

De deelnemers aan de mars lopen naar de residentie van premier Netanyahu. Ze eisen dat de Israëlische regering een deal sluit over de vrijlating van de gijzelaars. ""Nu, nu nu"", werd er gezongen en ""Humanitaire hulp alleen in ruil voor vrijlating van alle gijzelaars"".

15:02

Eerste groep familieleden EU-personeel is Gaza uit

Een eerste groep van negentien familieleden van personeel van de Europese Unie in de Gazastrook heeft het gebied verlaten, meldt EU-buitenlandchef Josep Borrell op X.

Hij dankt de Israëlische president Herzog en minister van Buitenlandse Zaken Cohen en de Egyptische buitenlandminister Shoukry voor hun hulp. Ook spreekt hij zijn waardering uit voor hun ""aanhoudende inspanningen"" om het resterende personeel en hun families binnenkort de oversteek naar veilig gebied te laten maken.

14:52

120.000 liter brandstof ingevoerd in Gaza

Volgens VN-hulporganisatie UNRWA is 120.000 liter brandstof vanuit Egypte de Gazastrook binnengebracht. Gisteren beloofde Israël dagelijks twee tankwagens met brandstof toe te laten.

De hulporganisatie noemt de huidige levering ""veel te weinig om zonder onderbrekingen te voldoen aan de behoeften van ontziltingsinstallaties, rioolwaterzuiveringsinstallaties, ziekenhuizen, waterpompen, vrachtwagens om hulpgoederen te verspreiden, ambulances, bakkerijen en het communicatienetwerk"".

Volgens VN-noodhulpcoördinator Martin Griffiths is er dagelijks zo'n 200.000 liter nodig om in de minimale humanitaire hulp te kunnen voorzien.

14:09

Vliegtuig met gewonden uit Gaza komt aan in Abu Dhabi

Vijftien gewonde Palestijnen uit Gaza zijn aangekomen in Abu Dhabi in de Verenigde Arabische Emiraten. Ze zijn via Rafah de grens met Egypte overgestoken. De Emiraten hebben beloofd zo'n duizend gewonden te evacueren en te verzorgen.

13:45

'Tientallen doden bij aanval op VN-school in Gaza'

Verscheidene media, waaronder de Israelische krant Haaretz , maken melding berichten over tientallen doden bij een aanval op een school in het noorden van Gaza. Het zou gaan om een Israëlische aanval, maar dat is niet bevestigd door het Israëlische leger.

De al-Fakhoura-school wordt gerund door de VN-hulporganisatie UNRWA. De school bij het vluchtelingenkamp Jabalia geeft onderdak aan honderden gevluchte families.

13:16

Israël laat pamfletten vallen boven Rafah in Gaza

Het Israëlische leger heeft pamfletten gedropt op Rafah in de Gazastrook, vlak bij de grens met Egypte. Hierin zou staan dat iedereen die informatie verstrekt over de door Hamas vastgehouden gijzelaars, kan rekenen op bescherming.

12:46

Directeur: al-Shifa-ziekenhuis is inmiddels nagenoeg verlaten

Het al-Shifa-ziekenhuis is inmiddels nagenoeg verlaten, zegt de ziekenhuisdirecteur tegen Al Jazeera. Volgens Mohammed Abu Salmiya zijn alleen hij en enkele anderen, onder wie personeel en patiënten, achtergebleven.

""Het ziekenhuis is verlaten. Enkele overgebleven patiënten en slachtoffers liggen in de gang"", citeert de nieuwszender de directeur. ""Het centrale deel van het ziekenhuis wordt omringd door Israëlische soldaten. Zij hebben de totale controle. Zelfs wij, het weinige medische personeel dat nog over is, kunnen ons niet vrij bewegen"", aldus de ziekenhuisdirecteur.

11:05

'Patiënten al-Shifa-ziekenhuis grotendeels vertrokken, 120 gewonden blijven achter'

Het door Hamas geleide ministerie van Volksgezondheid in Gaza zegt dat patiënten en burgers in het al-Shifa-ziekenhuis grotendeels zijn vertrokken, meldt persbureau AFP. 120 gewonde patiënten zijn nog achtergebleven, samen met een aantal couveusebaby's, zegt het ministerie. De cijfers zijn niet onafhankelijk geverifieerd.

De BBC citeert een Iers-Palestijnse arts van het al-Shifa-ziekenhuis die weigert te vertrekken. ""Veel patiënten kunnen het ziekenhuis niet verlaten omdat ze op IC-bedden of in babycouveuses liggen"", zegt Ahmed El Mokhallalati.

Volgens de arts heeft het Israëlische leger iedereen bevolen het ziekenhuis te verlaten. Dat wordt door het leger ontkend.

10:24

Onduidelijkheid over ontruiming al-Shifa-ziekenhuis

Het Israëlische leger (IDF) ontkent dat het opdracht heeft gegeven om het al-Shifa-ziekenhuis binnen een uur te evacueren, meldt de Israëlische krant The Times of Israel . In een verklaring die de krant heeft gepubliceerd schrijft het leger dat er alleen is gereageerd op verzoeken van de directeur van het medisch centrum, die om een veilige route naar buiten vroeg voor degenen die willen vertrekken.

""Vanochtend hebben de IDF ingestemd met het verzoek van de directeur van het Shifa-ziekenhuis om extra Gazanen die zich in het ziekenhuis bevonden en zouden willen evacueren, in staat te stellen dit via de beveiligde route te doen"", staat in de verklaring. ""Op geen enkel moment hebben de IDF opdracht gegeven tot de evacuatie van patiënten of medische teams. Feitelijk faciliteren we elk verzoek om een medische evacuatie.""

Ondertussen lijken er meerdere patiënten het al-Shifa-ziekenhuis te verlaten. Arabische media melden dat mensen onder begeleiding van Israëlische militairen worden geëvacueerd. Waar ze naartoe gaan, is niet bekend.

09:22

EU-buitenlandchef Borrell: alleen ruimte voor Palestijnse Autoriteit in Gaza

EU-buitenlandchef Josep Borrell zegt dat alleen de Palestijnse Autoriteit Gaza kan besturen na de oorlog tussen Israël en Hamas. Er is volgens hem dan geen ruimte meer voor Hamas.

""Hamas kan niet langer de controle over Gaza hebben"", zei Borrell op een top in Bahrein. ""Dus wie zal de controle over Gaza hebben? Ik denk dat dat maar één dat kan zijn: de Palestijnse Autoriteit"", zei hij.

De Palestijnse Autoriteit werd in 1994 opgericht als onderdeel van de Oslo-akkoorden, waarin Israël en de Palestijnse Bevrijdingsorganisatie PLO elkaar voor het eerst erkenden. Sindsdien vormt de autoriteit het bestuur van de Palestijnse gebieden. De Palestijnse Autoriteit heeft nu alleen nog het gezag over de Westelijke Jordaanoever.

07:41

'Al-Shifa-ziekenhuis heeft uur de tijd gekregen om te ontruimen'

De Arabische nieuwszender Al Jazeera meldt dat het al-Shifa-ziekenhuis in Gaza een uur de tijd heeft gekregen van het Israëlische leger om te evacueren. Artsen, patiënten en burgers in het ziekenhuis moeten dan allemaal weg zijn, schrijft de zender. Waarom dat moet gebeuren, is niet duidelijk.

Een arts zegt tegen Al Jazeera dat het onmogelijk is om iedereen binnen een uur weg te krijgen. Vooral omdat er niet genoeg ambulances zijn om patiënten en baby's in couveuses te vervoeren.

Het Israëlische leger is afgelopen week het grootste ziekenhuis van Gaza in gegaan. Het zegt wapens en een commandocentrum te hebben gevonden. Het al-Shifa-ziekenhuis werd door het Israëlische leger ""misschien wel het kloppende hart"" van Hamas genoemd.

05:30

Tanzaniaan omgekomen die mogelijk werd ontvoerd door Hamas

Een van de twee Tanzanianen die mogelijk bij de terreuractie van Hamas werden ontvoerd op 7 oktober is overleden. Dat maakte het Tanzaniaanse ministerie van Buitenlandse Zaken bekend.

Het gaat om de 22-jarige Clemence Felix Mtenga. Hij liep stage op een koeienboerderij in de buurt van de Gazastrook. Het ministerie meldt niet waar hij werd gevonden en hoe hij om het leven kwam. Een andere Tanzaniaan wordt nog vermist. Hij werkte op een andere boerderij in de buurt van de Gazastrook. 

De twee maakten deel uit van een groep van ongeveer 260 jonge Tanzanianen die naar Israël waren gekomen in het kader van een samenwerkingsprogramma tussen Israël en Tanzania.

04:56

'Doden en gewonden bij luchtaanval in Khan Younis'

Een woonwijk in Khan Younis in het zuiden van de Gazastrook is vannacht getroffen door een luchtaanval, meldt Al Jazeera. Volgens een correspondent van de nieuwszender zijn er 26 doden gevallen en tientallen gewonden. 

Hoewel het grootste deel van de Israëlische bombardementen en acties van grondtroepen zich richten op het noorden van de Gazastrook, zijn er ook luchtaanvallen in het zuiden. Israël verspreidde eergisteren flyers in het oosten van Khan Younis met de boodschap dat mensen schuilplaatsen op moesten zoeken. 

""Voor uw veiligheid moet u uw woonplaats onmiddellijk verlaten en naar schuilplaatsen gaan. Iedereen die in de buurt komt van terroristen of hun faciliteiten brengt zichzelf in gevaar. Elk huis dat door terroristen wordt gebruikt zal doelwit zijn"", was op de flyers te lezen.

01:47

Weer beperkt telefoonverkeer in Gazastrook

Er is weer deels telefoonverkeer mogelijk in de Gazastrook. Sinds gisteren konden de meeste mensen niet meer bellen of internetten. Telefoonproviders Jawwal en Paltel hadden te weinig brandstof voor stroomgeneratoren waardoor zendmasten niet meer werkten.

Paltel meldt nu dat het bedrijf toch weer wat brandstof in handen heeft gekregen waardoor de verbindingen deels hersteld zijn. Het gebrek aan communicatie leverde onder meer problemen op voor mensen die de hulpdiensten wilden bereiken na luchtaanvallen.

Omdat er zeer beperkt stroom is in de Gazastrook, worden telefoons vaak op centrale plekken opgeladen, zoals op deze foto van vorige maand in Rafah te zien is. De telefoons worden onder meer opgeladen via autobatterijen of met stroom die wordt opgewekt met zonnepanelen.

01:15

Israël bevestigt dat het twee tankwagens brandstof per dag gaat toelaten in Gaza

Israël heeft gisteravond bevestigd dat het gaat toestaan dat brandstof de Gazastrook in mag komen. 

Het gaat om twee tankwagens per dag. Wat neerkomt op ongeveer 60.000 liter brandstof per dag. Een deel hiervan zal volgens de VS worden gebruikt om generatoren te laten draaien die de telefoonnetwerken van stroom voorzien. Het grootste deel van de brandstof zal worden gebruikt voor generatoren om waterzuiveringscentrales van stroom te voorzien.

Volgens de Israëlische minister Benny Gantz wordt de brandstof in de komende 48 uur geleverd onder toezicht van de VN. Israël verbood lange tijd dat brandstof de Gazastrook binnenkwam. Volgens het land was het risico te groot dat Hamas er met de benzine vandoor zou gaan waardoor het niet voor burgerdoeleinden gebruikt zou worden.

Alleen afgelopen woensdag mocht er voor het eerst weer brandstof het gebied in. Het ging toen om 23.000 liter brandstof. Maar dat mocht toen alleen worden gebruikt door de VN om hun voertuigen mee te vullen. En gisteren werd er brandstof toegelaten die bedoeld was om de telefoonnetwerken weer draaiende te krijgen.

00:35

Gazanen in het zuiden moeten nu ook vluchten: 'Ik weet het niet meer'

Eerder werd het gebied rondom Khan Younis, in het zuiden van Gaza, als veilig aangemerkt door het Israëlische leger. Maar nu worden inwoners daar ook aangespoord om te vertrekken.

00:17

Welkom

Welkom in een nieuw liveblog over de oorlog tussen Israël en Hamas. Het blog van gisteren is hier terug te lezen.",2023-01-01,2023-11-01,2023-11-13
42791006,"Poolse publieke omroep was propagandakanaal PiS, gaat na verkiezingen de bezem erdoor?",NOS.nl,2023-11-14,"Wat moet er worden van de Poolse publieke omroep? Jarenlang is de TVP omgevormd tot een spreekbuis van de ultra-conservatieve PiS-partij. Maar nu die de greep om de macht waarschijnlijk gaat verliezen, groeit de roep om een neutralere publieke omroep.",2023-01-01,2023-11-01,2023-11-13
42791019,Wilders: islam geen prioriteit meer • Bontenbal: CDA had te weinig klimaatambities,NOS.nl,2023-11-14,"In deze campagne doet een aantal nieuwe gezichten mee. In onze verkiezingstool stellen we lijsttrekkers en partijen voor.

22:01

Wilders in Nieuwsuur: islam geen prioriteit, andere zaken nu belangrijker 

PVV-leider Wilders laat zich in Nieuwsuur opnieuw zien als politicus die bereid is om ""compromissen te sluiten"". De islam, tot nu toe een groot thema voor de partij, heeft wat hem betreft geen prioriteit meer. ""Andere zaken zijn belangrijker.""

Nieuwsuur heeft op een rij gezet hoe het de PVV in Flevoland vergaat, sinds de partij daar meebestuurt in een ""groene coalitie"", en concludeert dat er flinke concessies zijn gedaan, ook op de gebieden klimaat en asiel. Zo schreef de PVV in het verkiezingsprogramma tegen ""klimaatonzin"" te zijn, maar rijdt de PVV-gedeputeerde in een elektrische auto.

De partij was tegen de verhoging van de motorrijtuigenbelasting, maar stemde daar toch mee in. En de partij wil dat statushouders geen voorrang krijgen, maar vervolgens stuurt het college van de provincie daar toch op aan.

Wilders noemt dat het ""gevolg van onderhandelingen"" en stelt dat de PVV daar ook dingen voor ""binnengehaald"" heeft. ""Zoals dat er in totaal minder asielzoekers in Flevoland worden opgevangen."" Hij constateert dat het ""geven en nemen"" is. ""Als je alleen maar mee gaat doen als je hele verkiezingsprogramma wordt uitgevoerd, sta je je hele leven langs de kant.""

21:33

Terugkijken: VVD doet het opvallend goed in peilingen, tot frustratie van tegenstanders

Ondanks alle kritiek blijft de VVD het in de peilingen goed doen. Tegenstanders zijn er niet blij mee.

Kijk hier terug hoe het NOS Journaal daar eerder vanavond over berichtte: 

21:21

Bontenbal: CDA had te weinig klimaatambities 

CDA-lijsttrekker Bontenbal zegt in het programma Khalid en Sophie dat het CDA, toen hij twee jaar geleden in de Kamer kwam, te weinig klimaatambities had. Hij is vastbesloten om daar met zijn partij meer werk van te maken en hardere keuzes te maken.

Op de vraag of het CDA daarmee kiezers aan bijvoorbeeld de BBB kan verliezen, zegt Bontenbal dat hij ""daar niet zo mee bezig is"": 

21:10

Stempassen gemeente Noordoostpolder verkeerd bezorgd

In de gemeente Noordoostpolder is de kans groot dat stemgerechtigden een verkeerde stempas of helemaal geen stempas hebben gekregen. Dat komt doordat de stempassen bij de drukker een verkeerde sorteercode hebben gekregen voor ze naar PostNL gingen om te worden bezorgd. Er waren al berichten over verkeerd bezorgde stempassen, nu is duidelijk dat dat voor de hele gemeente kan gelden, meldt Omroep Flevoland . Volgens de Kiesraad is zoiets nooit eerder gebeurd.

Hoeveel stempassen verkeerd zijn bezorgd, moet de komende dagen duidelijk worden. De gemeente houdt rekening met het ergste en roept iedereen via een brief op mijnoverheid.nl op om de stempas goed te controleren. Ook komen er advertenties in de krant de Noordoostpolder. Mensen die geen pas hebben gekregen kunnen tot vrijdag een nieuwe aanvragen.

Postbodes kwamen erachter dat veel stempassen niet in hun wijk thuishoorden en hebben de brieven opnieuw gesorteerd, waardoor een aantal stempassen wel op het goede adres is bezorgd.

De gemeente, met Emmeloord als grootste plaats, telt zo'n 50.000 inwoners.

19:01

Kleinste stembureau staat in Marle (OV)

Het kleinste stembureau staat dit jaar opnieuw in Marle in Overijssel, meldt het ANP. Het is de huiskamer van Wim Westhoff, die daar met een team vrijwilligers op 22 november de hele dag zit. Zijn huis is sinds 1948 een stembureau. De buurtschap hoort bij de gemeente Olst-Wijhe, maar ligt aan de andere kant van de IJssel. Het stembureau werd ooit ingericht opdat kiezers de rivier niet hoefden over te steken om te gaan stemmen.

Zo'n vijftig geregistreerde kiezers hebben de huiskamerlocatie op hun stempas staan als dichtstbijzijnde stembureau. Daarnaast komt er een aantal vaste klanten uit de omgeving langs, onderweg van of naar werk.

Ook zijn er mensen die hun stempas omzetten om in andere gemeenten te kunnen stemmen, zegt hij. Bij de vorige parlementsverkiezingen in 2017 kwam hij zo aan een opkomst van bijna 300 procent. Westhoff schenkt koffie en mensen blijven vaak gezellig napraten, vertelt hij. ""Ik zet ongeveer een emmer koffie.""

18:27

Klaver, Hermans en Van Vroonhoven in Goede Doelen Verkiezingsdebat

Vanaf 19.30 uur gaan Jesse Klaver (GroenLinks-PvdA), Nicolien van Vroonhoven (NSC) en Sophie Hermans (VVD) met elkaar in debat in het Goede Doelen Verkiezingsdebat, live te volgen ook op NPO Politiek. 

NPOpolitiek en Nieuws

@NPOpolitiek

DINSDAG LIVE: Vanaf 19.30 uur het Goede Doelen Debat met @jesseklaver , @Nvanvroonhoven en @hermans_sophie van uit @nieuwspoort in Den Haag, te zien op tv #campagnekanaal83 en online https://t.co/4ag6gai0lU https://t.co/yvY4zxVEPQ

18:03

14 november 2023

18:14

Timmermans: VVD moet rekenschap afleggen na 13 jaar

GroenLinks-PvdA-leider Timmermans vindt dat de VVD expliciet verantwoording moet afleggen over de dertien jaar waarin de partij heeft geregeerd. Dat zegt hij tegen de NOS, in reactie op uitspraken van VVD-leider Yesilgöz.

Yesilgöz erkende vanochtend weliswaar dat haar partij in de afgelopen dertien jaar blinde vlekken heeft gehad als de toeslagenaffaire en Groningen, maar herhaalde ook dat ze vooral ook naar de toekomst wil kijken. Ze ""hoopt en denkt"" dat de kiezer ziet dat de VVD niet alleen stilstaat bij wat er goed gaat.

Dat is te makkelijk, vindt Timmermans. ""Je ziet dat het land op een hoop punten niet vooruit is gekomen, kijk bijvoorbeeld naar het niet kunnen oplossen van de stikstofcrisis. Daar, vind ik, moet de VVD ook rekenschap over afleggen, want in al die jaren was de VVD de grootste partij in Nederland.""

Hij verbaast zich over de optimistische toon van Yesilgöz. ""Ik ben soms niet vrolijk als ik zie hoe moeilijk mensen het hebben. Ik ben niet vrolijk als ik heb gesproken met de slachtoffers van de toeslagenaffaire. Dat maakt me juist heel erg boos en ik vind dat we daar iets aan moeten doen en dat moet dringend gebeuren. Dat kan niet door alleen maar te zeggen: we kijken vooruit, we willen niet terugkijken. Je moet ook rekenschap durven afleggen over de erfenis die je achterlaat en die erfenis is voor de VVD niet fraai.""

Een samenwerking met de VVD ligt voor hem dan ook niet voor de hand. Liever ziet Timmermans dat de VVD ""gaat herbronnen op de reservebank"". ""De staat van het land is voor een groot deel het resultaat van het beleid onder leiding van de VVD. Daar valt toch niet omheen te gaan?""

16:27

Podcast De Verkiezingsdag over het thuisfront van politici

In de podcast De Verkiezingsdag spreekt presentator Elisabeth Steinz met vertrekkend SGP-leider Kees van der Staaij over het thuisfront van politici. De politiek vraagt veel van henzelf, maar legt ook grote druk op het gezinsleven.

En politiek journalist Wouke van Scherrenburg sprak voor twee boeken met politici die pas na hun vertrek toegaven hoe groot de druk was.

De podcast is hieronder te beluisteren:

15:58

Boeken lezen met Frans Timmermans bij het Jeugdjournaal

Het Jeugdjournaal is vandaag in gesprek met de leider van GroenLinks-PvdA, Frans Timmermans. Ze ontmoeten hem in een boekhandel, waar hij laat zien hoe leuk lezen is. Naar eigen zeggen leest hij zelf zeker twee uur per dag.

Timmermans zegt dat de samenwerking van zijn PvdA met GroenLinks goed bevalt. Ze moesten even aan elkaar wennen, maar de verschillen zijn erg klein. ""De mensen van GroenLinks brengen een hoop gezelligheid mee en dat kon de Partij van de Arbeid goed gebruiken.""

12:22

Bontenbal (CDA) opent de aanval op Omtzigt (NSC)

In gesprek met RTL Nieuws heeft CDA-leider Henri Bontenbal de aanval geopend op de partij van Pieter Omtzigt. Nu de voormalig-CDA'er zijn eigen partij is begonnen (NSC), is het CDA-gedachtegoed niet langer behouden aan het CDA.

""Dat is ook logisch. Eddy van Hijum heeft het partijprogramma van NSC geschreven, een maand voordat hij bij NSC kwam was hij gewoon nog gedeputeerde van het CDA"", zegt Bontenbal. ""Dus ja, daar zit overlap. Maar ook die partij moet nog maar eens kunnen bewijzen dat ze het waar kunnen maken.""

Bontenbal: ""Ook in de manier waarop ze zich presenteren als ""totaal nieuw"", gaan ze dat waarmaken? Als je echt pleit voor een nieuwe politieke cultuur in Den Haag, moet je dat dan doen met mensen die er zelf ook al twintig jaar rondlopen?""

In de peilingen staat het CDA er niet goed voor, in de laatste peiling wordt het aantal zetels geschat op vier. Dat zijn er 11 minder dan de 15 die de partij bij de vorige Tweede Kamerverkiezingen in 2021 haalde.

In het radioprogramma Sven op 1 wil Bontenbal zich nog niet vastpinnen op het wel of niet meewillen regeren. ""Ik denk dat er in acht dagen nog veel kan gebeuren. De uitslag zal bepalen wat onze keuze gaat zijn om wel of niet mee te doen (in de coalitie, red.).""

Of laat ik het zo zeggen, vervolgt Bontenbal: ""De reflex van het CDA om altijd mee te willen doen, heb ik veel minder. Ik wil mijn idealen overeind houden en mijn huid duur verkopen.""

10:27

Kijk hier de Q&A met VVD-leider Yesilgöz terug

VVD-leider Yesilgöz was vanochtend te gast bij de NOS. In het NOS Radio 1 Journaal blikte ze onder andere terug op de regeerperiode van 13 jaar van de VVD.

Ook ging ze in gesprek met verslaggever Albert Bos waarbij ze vragen die lezers via Instagram hadden gesteld, beantwoordde. Bekijk hieronder de hele Q&A met Yesilgöz terug.

10:02

Oud-atleet Liefers wil met PartijvdSport Kamer bewegen

Oud-atleet Gert-Jan Liefers en nummer vier op de lijst van de PartijdvdSport denkt dat sport de politiek veel goeds kan brengen. ""Het probleem in ons land is dat de politici die de touwtjes in handen hebben aan de cognitieve kant zijn opgevoed. De voordelen van bewegen worden in ons land nauwelijks onderkend. Terwijl sport zo veel meer is dan alleen maar een beetje fysiek bezig zijn.""

Volgens Liefers ontbreekt het in Den Haag aan ""spitsen met een neusje voor zowel de bal als het doel"". ""Als we vasthouden aan de macht van mensen die zijn opgegroeid met het cognitieve, komen we geen stap verder"", aldus Liefers.

09:25

Yesilgöz: 'Tijdig naar de mensen luisteren'

VVD-leider Dilan Yesilgöz blikt in het NOS Radio 1 Journaal kort terug op de regeerperiode van de VVD. 13 jaar lang is de partij onafgebroken aan de macht, altijd met hetzelfde gezicht, demissionair premier Mark Rutte. Hoe kijkt Yesilgöz terug op deze periode en heeft de partij misschien ook niet wat regeerrust nodig?

""Als je kijkt naar de grote crises die we hebben meegemaakt, zijn we daar over het algemeen goed doorgekomen. Natuurlijk zijn er mensen die daar nog last van hebben, daar wil ik absoluut niks aan afdoen"", zegt de VVD-leider. Ook vindt ze dat Nederland een goede rol heeft gespeeld op het internationale toneel.

Natuurlijk zijn er ook blinde vlekken geweest, erkent Yesilgöz. Ze is de Kamerleden die de VVD daarop gewezen hebben dankbaar. ""De toeslagenaffaire en Groningen, we moeten alles op alles zetten dat dat niet weer gebeurt.""

Voor haarzelf haalt ze eruit dat er tijdig naar mensen moet worden geluisterd. Yesilgöz: ""Ik heb veel aan de keukentafel gezeten in Groningen en huilende mensen gezien. Ik heb ook gedacht: 'hoe hebben we het zover kunnen laten komen'. Als je eerder had geluisterd, had je andere besluiten kunnen nemen.""

Een luisteraar uit Groningen vraagt zich af waarom hij nog op de VVD zou moeten stemmen. Heeft de VVD wel oog voor de gedupeerden? ""Ik kan dat alleen voor mijzelf, als leider van de VVD, zeggen. Ik ben de politiek ingegaan om mensen te dienen, ik ben er voor de mensen."" Het is nu aan de kiezer, erkent ze: ""Maar we zijn altijd bereid om onze verantwoordelijkheid te pakken, we zijn er klaar voor. En als de kiezer anders besluit, gaan we met veel plezier oppositie voeren.""

08:17

Jeugdjournaal bakte pannenkoeken met Bikker (CU)

Het Jeugdjournaal gaat in aanloop naar de verkiezingen op pad met de lijsttrekkers. Gisteren gingen ze pannenkoeken bakken met Mirjam Bikker van de ChristenUnie. Vanmiddag gaan ze op pad met Frans Timmermans van GroenLinks-PvdA.

07:35

EU nagenoeg geen thema in verkiezingscampagne

In de verkiezingscampagne is het wat de Europese Unie betreft oorverdovend stil. Uit onderzoek van Ipsos in opdracht van de NOS bleek dat kiezers hun stemkeuze vrijwel uitsluitend door binnenlandse thema's laten bepalen.

Opvallend, want de EU manifesteert zich steeds nadrukkelijker als geopolitieke speler, bijvoorbeeld in de oorlogen in Oekraïne, Israël en Gaza. Ook wordt steeds meer wetgeving die in Nederland van kracht is mede gemaakt door Nederlandse ministers en ambtenaren in Brussel. 

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de toon iets aan het verharden is. Ze zagen onder anderen Jetten (D66), Van der Plas (BBB) en Omtzigt (NSC) de confrontatie zoeken. Dat iedereen wat meer het achterste van de tong laat zien, geeft wel dat de eindfase van de campagne is begonnen. 

Bij Wilders (PVV) zien de podcasters juist een omgekeerde beweging. Hij wil echt heel graag regeren en is, in tegenstelling tot alle voorgaande jaren, de mildheid zelve. Heeft dat iets met de leeftijd van de zestigjarige te maken, vragen zij zich af.

Ook de SP en de Partij voor de Dieren spreken de ambitie uit om mee te regeren, maar bij deze partijen vragen Van der Wulp en Vullings zich af of ze dat ook echt willen. 

07:20

  Yesilgöz is te gast bij NOS Radio 1 journaal, waar staan zij en haar partij voor? 

VVD-lijsttrekker Dilan Yesilgöz-Zegerius (46) woont in Amsterdam. Ze is van Turks-Koerdische afkomst en kwam op 7-jarige leeftijd als vluchteling naar Nederland. Ze heeft nog een dubbele nationaliteit, maar probeert daarvan af te komen. PVV-leider Wilders twitterde een hatelijk bericht over haar achtergrond toen ze minister van Justitie en Veiligheid werd, maar de twee hebben dat uitgepraat. En toen zij lijsttrekker werd, zei Yesilgöz dat ze samenwerking met de PVV in een coalitie niet meer uitsluit.

Daarmee nam ze afstand van haar voorganger, de huidige premier Rutte, die de VVD 17 jaar leidde. Yesilgöz' politieke carrière is snel gegaan. In 2014 werd ze raadslid in Amsterdam, drie jaar later was ze Kamerlid. Ze vindt het thema vrijheid belangrijk, wil grenzen stellen aan migratie en meer zekerheid voor mensen met een gemiddeld inkomen.

De Volkspartij voor Vrijheid en Democratie (VVD) is een liberale partij, die lange tijd gold als een van de meest rechtse partijen van Nederland. Door de komst van partijen als de PVV en Forum voor Democratie is dat niet meer zo. De VVD komt van oudsher op voor mensen met een hoger inkomen, een eigen zaak, een koophuis en een auto, mensen die vinden dat ze beknot worden door overbodige regels en die graag minder belasting willen betalen.

De liberalen hebben de vrijheid van het individu hoog in het vaandel en zijn bijvoorbeeld voor het recht op abortus en euthanasie. Tegelijkertijd zijn ze voor zware straffen voor criminelen. De laatste jaren is de partij meer een middenpartij geworden, met meer aandacht voor het klimaat en voor mensen met een modaal inkomen.

07:10

Wat er gisteren onder meer gebeurde

Jetten (D66) was gisteravond te gast in Nieuwsuur en is kritisch op partijgenoten die tijdens of na hun politieke baan in de fossiele energiesector gaan werken. ""Ik begrijp niet waarom mensen voor dit soort banen kiezen. Ik zou vooral wat anders gaan doen.""

PVV-leider Wilders was bij de NOS te gast en zei dat men na de verkiezingen niet meer om de PVV heen kan. 

VVD-leider en demissionair minister van Justitie Yesilgöz was in Twente te gast bij Tubantia in van Torentje naar Torentje. Ze sprak haar bezorgdheid uit over de criminaliteit in ons land. Ze heeft gemengde gevoelens bij de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper.

Yesilgöz zei in het programma dat het gevaar van de drugshandel nog steeds wordt onderschat:

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791036,Koeman kiest voor Verbruggen op doel Oranje tegen Ierland en Gibraltar,NOS.nl,2023-11-14,"Bart Verbruggen is ook de komende wedstrijden de eerste doelman van het Nederlands elftal. Dat heeft bondscoach Ronald Koeman laten weten op weg naar de EK-kwalificatieduels met Ierland (zaterdag) en Gibraltar (21 november).

""We hebben de afgelopen periode vier verschillende keepers gehad bij Oranje. Die hebben het allemaal goed gedaan, maar het is belangrijk om duidelijkheid te scheppen"", zei Koeman. Justin Bijlow en Mark Flekken zijn de overige twee doelmannen in de selectie.

Verbruggen, keeper van Brighton & Hove Albion, debuteerde vorige maand tegen Frankrijk en speelde een paar dagen later zijn tweede interland tegen Griekenland. Bijlow ontbrak toen vanwege een blessure.

Complete groep op training

Alle 23 geselecteerde spelers begonnen om 12.00 uur op het KNVB-trainingsveld in Zeist. Ajax-verdediger Jorrel Hato en Toulouse-spits Thijs Dallinga debuteren in de groep.

Oranje plaatst zich bij een zege op de Ieren voor het EK in Duitsland. Drie dagen later is Gibraltar in Faro de laatste tegenstander van Nederland in de EK-kwalificatie.

De laatste interlandperiodes stond er telkens een andere doelman voor Oranje in het veld. Koeman: ""Ze hebben het allemaal vrij goed gedaan. Dan vinden wij het logisch, op basis van de laatste twee wedstrijden, dat Bart keept.""

Koeman liet wel weten dat mocht Oranje het EK halen er nog niets in beton gegoten is. ""Dat is de situatie nu. Straks in maart en hopelijk op het EK, dan kijken we weer wie wij de beste vinden op dat moment.""

Bekijk hieronder fragmenten van de persconferentie waarin Ronald Koeman ingaat op het oproepen van Thijs Dallinga, zijn openlijk kritiek op Brian Brobbey en of spelers rust willen als het EK tegen Ierland al gehaald wordt.

Koeman: ""Als we het over het voetballend vermogen van de keepers hebben, dan denk ik dat we de beste drie bij elkaar hebben. Verbruggen ontwikkelt zich op jonge leeftijd, speelt op het allerhoogste niveau in de Premier League en speelt Europees. Maar dat is met Bijlow ook zo. Alleen raakte hij geblesseerd, waardoor er een andere situatie is ontstaan.""

Koeman over volgende blessuregolf: 'Daar wen je aan'

Steven Bergwijn en Brian Brobbey lieten gisteren weten niet fit genoeg te zijn en meldden zich af bij Koeman, net als Nathan Aké een dag eerder. Matthijs de Ligt, Micky van de Ven en Sven Botman en Jurriën Timber gingen Aké als verdediger al voor. Ook vaste waardes als Memphis Depay en Frenkie de Jong zijn niet van de partij.

Een flinke waslijst aan blessures wederom voor Koeman, die tegen Frankrijk en Griekenland ook flink wat vaste krachten moest missen.

""Och, daar wen je aan"", zei Koeman met een lichte cynische ondertoon. ""Leuk is het niet. We weten dat er veel blessures ontstaan. Alleen in ons geval is het een periode lang wat extremer. Laten we hopen dat dat verandert.""

Het Nederlands elftal heeft zich maandag in Zeist verzameld voor de start van de voorbereiding op de laatste twee EK-kwalificatieduels met Ierland en Gibraltar.

Op vrijdag 17 november om 14.00 uur blikt Koeman tijdens een persconferentie nogmaals vooruit op de twee duels. Die persconferentie is live te volgen via NOS.nl, Facebook en YouTube .

Oranje speelt op zaterdag 18 november in de Johan Cruijff Arena tegen Ierland en op dinsdag 21 november staat het uitduel met Gibraltar op het programma. Beide duels, die beginnen om 20.45 uur, zijn live bij de NOS te volgen: op televisie en online.",2023-01-01,2023-11-01,2023-11-13
42791086,Wilders over islam-standpunten: 'Prioriteiten liggen bij andere zaken',NOS.nl,2023-11-14,"PVV-leider Geert Wilders wil deelnemen aan een volgend kabinet en dan bij voorkeur niet in een gedoogconstructie. Dat zegt hij in het lijsttrekkersinterview van Nieuwsuur. Hij is bereid concessies te doen, mocht het zover komen, ook wat betreft zijn standpunten over de islam. ""Er zijn belangrijkere prioriteiten.""

Het kernpunt van de PVV is sinds de oprichting in 2006 onveranderd: de ""islamisering"" van Nederland moet worden beperkt. ""Nederland is geen islamitisch land"", schrijft Wilders in het voorwoord van zijn verkiezingsprogramma.

Maar volgens Wilders heeft Nederland momenteel grotere problemen dan het terugdringen van de islam. ""De islam zal nooit uit ons DNA gaan, maar de prioriteit ligt nu duidelijk bij andere zaken als het gaat om de komende regeerperiode.""

Wilders noemt immigratie en asiel, de gezondheidszorg en bestaanszekerheid als voorbeelden van zaken die voor hem belangrijker zijn dan zijn strijd tegen de islam. ""Als wij dadelijk - waar ik op hoop, en waar ik eerlijk gezegd ook vanuit ga - aan die onderhandelingstafel komen, zullen dat onze prioriteiten zijn.""

'Existentieel gevaar'

In 2018 wilde Wilders ""bepaalde islamitische uitingen"" nog per wet verbieden. In het initiatiefwetsvoorstel noemde hij de islam een ""existentieel gevaar"" dat Nederland bedreigt. In zijn verkiezingsprogramma staat nog altijd dat hij geen moskeeën en islamitische scholen wil, dat hij de koran wil afschaffen en de islamitische hoofddoek in overheidsbouwen wil verbieden. ""Zeggen wij: als dit niet gerealiseerd wordt, dan gaan we dan niet regeren? Het antwoord daarop is: nee, ik snap dat andere punten nu belangrijker zijn"", aldus Wilders.

Dit initiatiefwetsvoorstel kreeg geen meerderheid, net als een ander voorstel uit 2019 voor een verbod op dubbele nationaliteiten van bewindspersonen. De Raad van State verklaarde beide voorstellen ""onverenigbaar met de wezenlijke uitgangspunten van de democratische rechtsstaat"".

Eerder sprak Nieuwsuur met Theo Krebber, een oud-partijgenoot van Wilders. Hij stapte in 2012 uit de partij. Hij noemde de islam-standpunten van de PVV toen al onrealistisch:

Wilders benadrukte in Nieuwsuur het liefst in een meerderheidscoalitie te willen regeren met centrumrechtse partijen. Hij noemt de BBB, VVD, JA21 en NSC als voorkeurspartners, ""al zal ik Pieter Omtzigt nog wel moeten overtuigen"".

Voor met name de VVD en NSC zijn de anti-rechtsstatelijke standpunten van de PVV een barrière om met de partij te regeren. Op de vraag of Wilders bereid is die punten te parkeren, zegt hij: ""Dat zijn niet mijn woorden, maar dat u er heel ver naast zit, kan ik niet zeggen.""

We vroegen PVV-leider Wilders ook naar zijn kijk op de oorlog tussen Rusland en Oekraïne en over meebesturen in de provincie Flevoland. Bekijk hier het hele gesprek terug:",2023-01-01,2023-11-01,2023-11-13
42791106,Van der Plas boos over filmpje in Khalid & Sophie • Jetten bij Nieuwsuur over transparantie ,NOS.nl,2023-11-13,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

22:43

Omtzigt over succes: dit had ik niet verwacht

NSC-lijsttrekker Pieter Omtzigt is verbaasd dat hij nu al zo hoog staat in de peilingen. ""Dit had ik ook niet echt verwacht"", zei hij in de talkshow Beau. Op de vraag of hij er ook van is geschrokken zegt hij: ""Ook nog ja"".

Hij kreeg ook de vraag of hij wel eens met wrok omkijkt naar het CDA. Bij zijn vorige partij stond hij vaak laag op de kandidatenlijst en ook verloor hij lijsttrekkersverkiezingen van Hugo de Jonge. ""Nee joh. Ik heb dit gedaan omdat ik bepaalde dingen wilde doen en bereiken"", antwoordde Omtzigt. ""Als je meedoet aan verkiezingen om tegen iets te zijn dan houd je het niet lang vol.""

22:38

Jetten over transparantie: ook onze ministers mogen wet niet aan laars lappen

In Nieuwsuur wordt de D66-lijsttrekker aan de tand gevoeld over transparantie bij de overheid. Dat was altijd een belangrijk onderwerp voor D66, het kwam zelfs tot een wet: de Wet Openbaarheid Overheid (WOO). Maar de afgelopen tijd blijken ook ministers van D66, zoals Kaag van Financiën en Kuipers van VWS, vaak zeer spaarzaam met informatie. Het duurt erg lang voordat de informatie komt en als die komt is er vaak heel veel weggelakt. Te veel openbaarheid kan ten koste gaan van de bestuurbaarheid, is hun redenering.

Jetten wijst erop dat de wet zo'n succes is dat er tienduizenden ambtenaren druk mee zijn. ""Ze kunnen alle verzoeken om informatie gewoon niet bijhouden"". Hij wil daarom dat ministeries ""aan de voorkant"" veel meer informatie gaan leveren, dus niet pas als erom gevraagd wordt. Hij vindt dat alle ministers, dus ook die van D66-huize, de wet niet aan hun laars mogen lappen.

Op de vraag met welke partijen Jetten zou willen regeren na 22 november noemt hij in eerste instantie GroenLinks-PvdA, Partij voor de Dieren en Volt. Dat is lang niet genoeg voor een meerderheid. Ook met NSC van Pieter Omtzigt zou hij wel samen willen werken, maar dan is eerst nog wel ""een serieus gesprek"" nodig. NSC wil af van het klimaatfonds, omdat zo'n fonds zich volgens Omtzigt onttrekt aan democratische controle. Maar voor Jetten is het fonds juist erg belangrijk om de klimaatdoelen te halen.

22:21

Timmermans: denk dat we VVD en NSC nog kunnen inhalen

GroenLinks-PvdA-leider Frans Timmermans houdt er nog steeds rekening mee dat hij premier wordt. In Vandaag Inside zei hij dat de partijen in de peilingen dicht bij elkaar liggen en dat het gat kleiner is geworden. ""Ik denk dat we hen nog in kunnen halen"", zei Timmermans, doelend op VVD en NSC.

De voorman van GroenLinks-PvdA kwam ook terug op de aanvaring gisteren met CDA-lijsttrekker Bontenbal over het klimaatbeleid. Timmermans zei gisterochtend dat het kabinet op het gebied van klimaat al duizend dagen stilstaat. Bontenbal vond dat een ""strategische blunder"".

""Hij voelt zich in zijn kuif gepikt, dat snap ik wel"", zegt Timmermans daarover in Vandaag Inside. ""Ze hebben wel wat gedaan, maar ze zijn in die hele kabinetsperiode niet in staat gebleken om voor stikstof een oplossing te vinden. Klimaat is niet alleen uitstoot en energietransitie, dat is ook een gezonde natuur."" 

19:57

Van der Plas boos over filmpje in Khalid & Sophie

BBB-leider Caroline van der Plas windt zich bij het televisieprogramma Khalid & Sophie op over een filmpje waarin een verslaggever op bezoek gaat in Budel. Die interviewt een inwoner die zich zorgen maakt over de overlast door asielzoekers in de Brabantse plaats en zich inzet als burgerwacht. Sidekick Raoul Heertje heeft begrip voor de zorgen, maar maakt ook een opmerking over het postuur van de geïnterviewde.

Van der Plas vindt dat er van het probleem een karikatuur wordt gemaakt. ""Ik vind het serieus verschrikkelijk dat jullie dat op deze manier laten zien"", zegt de BBB-leider tegen Heertje en de presentatoren. ""Jullie zijn nog nooit in Budel geweest, jullie hebben geen idee. Ik ben meerdere keren in Budel geweest, die mensen hebben daar gigantische overlast van overlastgevende asielzoekers. Niet van allemaal, maar dat zeggen ze ook niet. Jullie maken er een karikatuur van en jullie lachen deze man uit, maar ik zou zeggen, ga eens weekje naar Budel.""

""Wij hebben dit op geen enkele wijze neergezet om die meneer belachelijk te maken"", reageert presentator Khalid Kasem. ""Sterker nog, we vinden het belangrijk om het erover te hebben omdat er een onderliggende zorg is."" Daarna volgt een discussie over de asielinstroom.

Lijsttrekker Esther Ouwehand van de Partij voor de Dieren krijgt in de talkshow de vraag wat ze vindt van de aandacht voor de situatie in Gaza bij de klimaatmars gisteren in Amsterdam. De betoging trok tienduizenden mensen en op het podium gingen meerdere lijsttrekkers met elkaar in debat. Op het podium klonk meermaals de omstreden leus From the river to the sea, Palestine will be free. Ook werd gezwaaid met Palestijnse vlaggen.

""Zelf dacht ik: het is ook wel pijnlijk om er niks over te zeggen. Ik begrijp heel goed dat er aandacht voor is gevraagd"", zegt Ouwehand. ""Tegelijkertijd begrijp ik ook dat mensen zeggen: het is een klimaatmars, dus we moeten het over het klimaat hebben.""

Kijk hier het fragment terug waarin Van der Plas reageert op het filmpje: 

18:39

Zorgdebat tussen negen kandidaat-Kamerleden 

Straks om 19.30 uur gaan negen kandidaat-Kamerleden in Utrecht met elkaar in debat over de toekomst van de zorg. Thema's die worden behandeld zijn preventie, arbeidsmarkt, passende zorg en de impact van vergrijzing.

De kandidaat-Kamerleden die meedoen zijn Bart van den Brink (CDA), Wieke Paulusma (D66), Fleur Agema (PVV), Joëlle Gooijer (ChristenUnie), Judith Tielen (VVD), Julian Bushoff (GroenLinks-PvdA), Jimmy Dijk (SP), Danielle Jansen (NSC) en Nicky Pouw-Verweij (BBB).

De avond is live te volgen via NPO Politiek en Nieuws . Het debat is een initiatief van een breed scala aan organisaties, van Zorgverzekeraars Nederland tot KNGF, de vereniging van fysiotherapeuten.

17:30

De Jonge tegen gemeenten: denk om stemmers met beperking

Demissionair minister Hugo de Jonge (Binnenlandse Zaken) roept de gemeenten op om ervoor te zorgen dat de stemlokalen op 22 november zo veel mogelijk toegankelijk zijn voor mensen met een beperking.

Afgelopen maart, bij de verkiezingen voor de provincies en de waterschappen, bleek er met 80 procent van alle stemlokalen iets mis. Er waren bijvoorbeeld drempels, zware deuren en ondeugdelijke hellingbanen. ""Met een deel van deze knelpunten in de toegankelijkheid kunnen gemeenten nog aan de slag op korte termijn voor de Tweede Kamerverkiezing op 22 november"", laat de minister weten. Gemeenten zijn voor een groot deel verantwoordelijk voor de organisatie van de verkiezingen.

Vanaf vandaag is het meldpunt Onbeperkt Stemmen weer actief . Dat is een initiatief van de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

16:25

Jeugdjournaal: bakken met Bikker

In aanloop naar de verkiezingen gaat het Jeugdjournaal op pad met lijsttrekkers. Vandaag is het de beurt aan ChristenUnie-lijsttrekker Mirjam Bikker, zij gaat pannenkoeken bakken. Of de baksels een beetje zijn gelukt, zie je in de video.

15:47

Podcast De Verkiezingsdag over het gezicht van de partij

Podcast De Dag heet tot aan de verkiezingen De Verkiezingsdag. Elke dag wordt gesproken met (ervarings)deskundigen over een politieke factor in aanloop naar de verkiezingen, van lijsttrekkers tot de achterban en van het thuisfront tot zwevende kiezers. De serie begint vandaag met het thema 'de lijsttrekker'.

Oud-ChristenUnie-voorman Gert-Jan Segers vertelt in de podcast hoe zwaar een campagneperiode is voor een lijsttrekker en universitair hoofddocent politieke communicatie Mariken van der Velden legt uit hoe het komt dat het werk van de nummers 1 op de lijst steeds complexer is geworden.

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

13:13

Yesilgöz bezorgd over onderschatting drugscriminaliteit

VVD-leider en demissionair minister van Justitie Yesilgöz houdt gemengde gevoelens over aan de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper. Yesilgöz reageerde op een vraag van de programmamakers van Van Torentje tot Torentje van de Universiteit Twente en dagblad Tubantia

Yesilgöz zei in het programma dat het gevaar van de drugshandel nog steeds wordt onderschat:

In het programma krijgen alle partijleiders ook de vraag wat hun prognose is van de verkiezingsuitslag. Hoewel Yesilgöz benadrukt dat het aan de kiezer is, kwam ze bij haar prognose precies uit op een coalitie waarbij VVD en NSC een meerderheid kunnen vormen met óf BBB of CDA.

11:26

Kijk hier de Q&A met PVV-leider Wilders terug

PVV-leider Geert Wilders was vanochtend te gast bij de NOS. Hij beantwoordde vragen die gesteld werden op het Instagram-kanaal van de NOS. Bekijk het gesprek met politiek verslaggever Albert Bos terug in onderstaande video:

10:36

Universiteiten: pas op met weren buitenlandse studenten

Technische universiteiten waarschuwen een nieuw kabinet het aantal buitenlandse studenten niet te drastisch terug te dringen. Dat zeggen ze in een opiniestuk in de Volkskrant . Technisch en medisch opgeleide mensen zijn de komende jaren te belangrijk voor het oplossen van grote problemen als energie, duurzaamheid en huisvesting.

""Om deze transities te realiseren is kennis nodig vanuit bèta-technische, sociale, medische en geesteswetenschappen"", schrijven TU Delft, TU Eindhoven, Universiteit Twente, Wageningen University en de Universiteit van Groningen.

Verschillende politieke partijen willen de komst van buitenlandse studenten ontmoedigen of inperken. Dat zijn onder andere VVD en CDA, die voor universiteiten een studentenstop willen invoeren als de aantallen te hoog worden. De NSC wil dat het Nederlands weer de leidende taal wordt in het hoger en universitair onderwijs. Ook SP en PVV zijn voor een beperking, en GroenLinks-PvdA verwacht strenger toezicht van de minister op Engelstalige opleidingen.

De universiteiten zeggen oog te hebben voor problemen die de komst van studenten oplevert, zoals het tekort aan woningen. ""Maar Nederland kan het zich niet veroorloven om technische bacheloropleidingen weer volledig of grotendeels Nederlandstalig te maken.""

09:17

Stemhulp van Longfonds over luchtkwaliteit

Het Longfonds heeft een stemhulp gemaakt waarmee mensen in één oogopslag kunnen zien welke partijen zich volgens de belangenbehartiger van longpatiënten inzetten voor gezondheid en schone lucht. Op een speciale site is te zien hoe partijen omgaan met thema's als luchtkwaliteit, mobiliteit, roken en luchtvaart, scheepvaart en de industrie.

Longfonds-directeur Károly Illy zegt dat de luchtkwaliteit op iedereen invloed heeft. ""Per dag halen we meer dan 20.000 keer adem. De lucht die we nu inademen is al veel te lang en overal ongezond. Daar kan en moet een nieuw kabinet voortvarend mee aan de slag.""

Onderdeel van de Stemhulp is een overzicht waarin per thema in kleur wordt beoordeeld hoe een partij hierop scoort: donkergroen is uitstekend voor je longen, lichtgroen is aardig, oranje matig en rood betekent slecht voor de longen. Grijs geeft aan dat de partij volgens het Longfonds niets specifieks over dat thema heeft opgenomen.

09:07

Wilders: na de verkiezingen wordt alles vloeibaar en kan men niet om PVV heen

PVV-leider Wilders wil dure plannen, zoals het verlagen van de AOW-leeftijd, vooral betalen met de miljarden die nu zijn gereserveerd voor stikstof- en klimaatmaatregelen. Dat geldt ook voor het afschaffen van het eigen risico in de zorg en het verlagen van de btw op boodschappen naar nul procent, zo zei hij in het NOS Radio 1 Journaal.

Wilders erkent dat dat geld geen permanente oplossing is, en dat als de plannen doorgaan, over vier jaar opnieuw naar geld gezocht moet worden. ""Onze bedoeling is om daar in ieder geval voor de komende vier jaar financiële dekking voor te vinden"", zei hij. Wilders wil ook stoppen met subsidies voor de kunst- en cultuursector, de publieke omroep en met ontwikkelingssamenwerking. Ook wil hij minder geld naar Europa.

De PVV-leider hoopt dat hij na de verkiezingen kan aanschuiven bij de onderhandelingen voor een nieuwe coalitie. Wilders: ""Na de verkiezingen wordt alles vloeibaar en kan men niet om de PVV heen. Zeker als partijen willen voorkomen dat er een kabinet komt met GroenLinks-PvdA."" Volgens hem is er met onder meer VVD-leider Yesilgöz ""voldoende overeenkomst om elkaar niet uit te sluiten"".

Wilders ging in het gesprek ook in op de oorlog in Oekraïne. Hij zei niet tegen wapenleveranties aan Oekraïne te zijn, maar wel tegen Nederlandse wapenleveranties. ""Rusland is hier de agressor en niemand anders"", zei hij. ""Ik snap dat Oekraïne zich moet verdedigen. Maar ik vind dat onze middelen zo beperkt zijn, dat we als Nederland dat niet zouden moeten doen."" Wilders zei ""geen goed woord"" over te hebben wat Rusland doet in Oekraïne. ""Ik hoop dat ze met alle mogelijke middelen gaan verliezen.""

Na vragen over zijn altijd nog extreem strenge beveiliging krijgt Wilders de vraag: Wat is belangrijk voor u? Zonder aarzeling antwoordt hij: ""Mijn gezin, mijn vrouw, mijn moeder, mijn katten. Ik moet mij kunnen opladen met gezelligheid en liefde. Dat is voor ieder mens natuurlijk belangrijk, maar zeker ook voor mij.""

08:36

Podcast De Campagne Stemming met Vullings en Van der Wulp

In de dagelijkse podcast De Campagne Stemming staan Xander van der Wulp en Joost Vullings onder meer stil bij de migratieroutes voor vissen. De twee verwachten verder dat er na 22 november minder partijen in de Tweede Kamer zullen komen dan er nu in zitten, gezien de peilingen. En opende Timmermans op de juiste wijze de aanval op Jetten over het klimaatbeleid?

En natuurlijk het RTL Verkiezingsdebat van gisteravond met de lijsttrekkers van VVD, D66, PVV, SP, Partij voor de Dieren en BBB. Ze misten Timmermans en Omtzigt niet. ""Met zoveel mensen aan tafel mis je eigenlijk niemand"", zegt Vullings. En Yesilgoz kopt alle vragen over de regeringsverantwoordelijkheid van VVD de afgelopen jaren handig weg, is de conclusie.

08:12

Woningnood belangrijk thema: ruim kwart van sociale huurhuizen naar 'urgenten'

Bij de komende verkiezingen gaat het veel over de woningnood in Nederland. Of het nou gaat om de grote stijging van de huizenprijzen in Nederland of het jarenlange wachten op een sociale huurwoning. De NOS heeft onderzocht hoe het zit met de sociale huurwoningen in grotere gemeenten. Ruim een kwart (27 procent) van de vrijkomende sociale huurwoningen ging vorig jaar naar huurders met een vorm van voorrang.

Mensen krijgen voorrang in de wachtrij als ze bijvoorbeeld gescheiden zijn met kleine kinderen, weer zelfstandig gaan wonen na een verblijf in een ggz-instelling of als hun oude woning wordt gesloopt. Maar het gaat bijvoorbeeld ook om onderwijzers of verpleegkundigen die het gemeentebestuur graag in de stad wil hebben en die anders geen huis kunnen vinden. Ook statushouders tellen in dit onderzoek mee binnen de 27 procent huurders met voorrang in de grotere steden. Van de vrijkomende corporatiewoningen was 9 procent voor asielzoekers met een verblijfsvergunning, de zogenoemde statushouders.

De verschillen tussen de gemeenten zijn wel groot. Waar in Almere 49 procent van de nieuwe verhuringen naar mensen met voorrang ging, was dat in Enschede maar 3 procent.

Partijen als de PVV, maar ook BBB willen iets doen aan die lange zoektijd door de voorrang voor statushouders bij de verdeling van sommige woningen te schrappen. Een partij als de SP wil dat er een stop komt op de verkoop van sociale huurwoningen. GroenLinks-PvdA-leider Timmermans wil dat 40 procent van de nieuwbouw sociale huur is.

07:58

Gisteren: pingpongen met Marijnissen

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Gisteren: pingpongen met Marijnissen (SP). Vanmiddag: pannenkoeken bakken met Mirjam Bikker (CU).

07:12

Verkiezingsmeldpunt geopend voor kiezers met een beperking

Kiezers met een lichamelijke of verstandelijke beperking kunnen vanaf vandaag terecht bij het meldpunt Onbeperkt Stemmen. Het is een initiatief van Ieder(in), de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

Een woordvoerder van Ieder(in) zegt dat zowel positieve als negatieve ervaringen welkom zijn. Het kan gaan om ervaringen met stembureaus en stemhokjes, maar ook om bijvoorbeeld de toegankelijkheid van partijprogramma's en informatie over de verkiezingen.

Bij eerdere verkiezingen was het meldpunt ook al beschikbaar. Bij de verkiezingen voor de Provinciale Staten en de waterschappen in maart kwamen er 123 meldingen binnen, waarvan ongeveer de helft over een negatieve ervaring ging. De meeste klachten gingen over stemlocaties die niet goed toegankelijk waren met een rolstoel of een rollator.

In de Kieswet staat dat stemlokalen zo moeten worden ingericht dat kiezers met een beperking zoveel mogelijk zelfstandig hun stem kunnen uitbrengen. In september concludeerde de organisatie Ongehinderd na een steekproef dat ruim drie op de vier stemlokalen die door gemeenten als toegankelijk zijn bestempeld dat eigenlijk niet zijn.

07:12

Terugkijken: RTL-debat met zes partijen 

07:10

PVV-leider Geert Wilders is te gast bij NOS Radio 1 Journaal, waar staan hij en zijn partij voor?

De in Venlo geboren Geert Wilders (60) is in veel opzichten een bijzonder politicus. Om te beginnen is hij een van zwaarst beveiligde personen van Nederland vanwege zijn kritiek op de islam. Een aanhoudende stroom aan bedreigingen heeft ertoe geleid dat Wilders al 20 jaar constant wordt bewaakt.

Wilders' politieke carrière begon in de VVD, waarvoor hij in 1998 Tweede Kamerlid werd. Wilders was toen al bezorgd over moslimextremisme en dat nam een vlucht na de aanslagen in de VS op 11 september 2001. Na ruzie over Turkse EU-toetreding brak Wilders in 2004 met de VVD. Twee jaar later deed hij met zijn PVV mee aan de verkiezingen.

De PVV kent geen leden, op Wilders na. Hij wordt gezien als een sterk debater en muntte een aantal staande uitdrukkingen, denk aan 'Henk en Ingrid'. Vanwege een andere bekende uitspraak ""Willen jullie (...) meer of minder Marokkanen"" werd hij in 2020 veroordeeld voor groepsbelediging maar vrijgesproken van het aanzetten tot haat en discriminatie. Hij kreeg geen straf omdat de rechter vond dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen.

De PVV werd in 2010 gedoogpartner van het minderheidskabinet-Rutte I, maar trok daar in 2012 de stekker uit. Sindsdien is de PVV al jaren de grootste oppositiepartij. Wilders zet zich af tegen ""linkse gekkigheid"", en kiest in het verkiezingsprogramma voor ""sociaal rechts beleid: hard op immigratie en law and order, maar sociaal op koopkracht en zorg"".

In aanloop naar de komende verkiezingen zei Wilders dat de scherpe kantjes ervan af zijn en dat hij graag weer wil meeregeren.

07:02

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791118,Jetten begrijpt D66'ers niet die kiezen voor baan in fossiele sector,NOS.nl,2023-11-13,"D66-lijsttrekker Rob Jetten is kritisch op partijgenoten die tijdens of na hun politieke baan in de fossiele energiesector gaan werken. ""Ik begrijp niet waarom mensen voor dit soort banen kiezen"", zegt hij in Nieuwsuur. ""Ik zou vooral wat anders gaan doen.""

Verschillende D66'ers zijn de afgelopen tijd actief voor Element NL, de belangenvereniging van olie- en gasbedrijven. Menno Snel, voormalig D66-staatssecretaris van Financiën, was er tot voor kort bijvoorbeeld voorzitter.

Vanuit die functie pleitte hij ervoor om belastingen voor gasbedrijven tegen te houden. Snel is bovendien voorzitter van het wetenschappelijk bureau van D66.

Jetten is kritisch op dit soort carrièrekeuzes. ""Individuen mogen zelf bepalen waar ze werken. Maar ik snap dat je wenkbrauwen hiervan fronsen. Het lijkt me ontzettend saai om na een mooie politieke carrière voor zo'n branchevereniging te gaan werken. Ik hoop dat als je daar al werkt, je er alles aan doet om het van binnenuit te vergroenen.""

Over Snels dubbelrol zegt hij: ""Je moet zorgen dat het goed gescheiden blijft.""

Lobbyregister

Verder zouden huidige kabinetsleden ""volledig openbaar"" moeten zijn over contacten met lobby- en belanggroepen, vindt Jetten. Maar juist hierop is Nederland de afgelopen tijd aangesproken door de Europese anti-corruptiewaakhond Greco. Die merkt op dat Nederland niet genoeg doet om de transparantie te vergroten als het gaat over de invloed van lobbyisten op overheidsbeleid.

Nederland heeft nog altijd geen lobbyregister, ondanks een aangenomen Kamermotie die daarom vroeg in 2021. In zo'n register maken politici openbaar met welke lobbyisten ze spreken.

D66 stemde aanvankelijk vóór die motie. Maar het kabinet - waar D66 aan deelnam - schoof de invoering van het register vervolgens voor zich uit. Ook stemde de partij tégen toen Kamerleden Pieter Omtzigt en Laurens Dassen zelf besloten om alvast met een plan te komen. Nu zegt Jetten ""zeer groot voorstander"" te zijn van het register.

Gelakte coronadocumenten

D66 kreeg samen met GroenLinks wél voor elkaar dat de Wet open overheid (WOO) werd ingevoerd, een vernieuwing van de WOB. De nieuwe wet moet burgers en journalisten makkelijker toegang geven tot overheidsdocumenten. Bovendien kwam er een speciaal adviescollege (ACOI) dat onder meer adviseert als burgers en overheid in conflict komen over informatie die niet wordt vrijgeven.

Maar het vorige kabinet, waar D66-ministers deel van uitmaakten, stond tijdens de coronacrisis toe dat het ministerie van Volksgezondheid de WOO opzijschoof. Er werden geen stukken meer verstrekt of veel te laat. Volgens Jetten was dit een uitzondering. ""Duizenden ambtenaren zijn daar heel veel tijd mee kwijt. Ze kunnen het niet bijbenen op het ministerie omdat er zoveel informatieverzoeken zijn.""

Het ACOI veroordeelde de handelwijze van zorgminister Ernst Kuipers (D66). Maar hij legde dat advies vervolgens naast zich neer.

De informatieverstrekking vanuit de overheid is nog steeds niet op orde, zeggen twee onderzoeksjournalisten van Follow the Money:

Eerder dit jaar verzocht Kamerlid Omtzigt de regering in een motie om rechterlijke uitspraken over het opvolgen van WOO-verzoeken na te komen. D66 stemde tegen.

Jetten zegt die motie niet te kennen, maar vindt dat ""ministers en ministeries zich eraan moeten houden als de rechter je op de vingers tikt"". Hij pleit voor een nieuwe wet die verder gaat dan de WOO. ""Mijn ideaalwereld zou zijn dat alle overheidsinformatie standaard beschikbaar is.""

Kijk hieronder het hele interview met Jetten in Nieuwsuur:",2023-01-01,2023-11-01,2023-11-13
42791119,In gesprek met D66-lijsttrekker Rob Jetten,NOS.nl,2023-11-13,"Het politieke interview met de lijstrekker van D66, Rob Jetten, over zijn standpunten en principes.",2023-01-01,2023-11-01,2023-11-13
42791122,Omtzigt: straks lastige gesprekken met VVD en GL-PvdA • Jetten bij Nieuwsuur over transparantie ,NOS.nl,2023-11-13,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

gisteren, 23:23

Yesilgöz en Omtzigt kibbelen op X over middeninkomens

VVD-leider Dilan Yesilgöz en NSC-voorman Pieter Omtzigt kibbelen op het sociale medium X. Omtzigt vraagt zich af of middeninkomens het financieel moeilijk hebben gekregen onder het 13 jaar lange premierschap van VVD'er Mark Rutte. Omtzigt reageert op een bericht van de VVD waarin Yesilgöz zegt dat het ""in dit land nooit zou moeten kunnen"" dat mensen met een normaal inkomen zich zorgen maken over geld.

Yesilgöz werpt Omtzigt daarna voor de voeten dat hij zijn plannen niet heeft laten doorrekenen.

Dilan Yesilgöz - Zegerius

@DilanYesilgoz

Beste Pieter, dit is waar het RTL-debat gisteren over ging en waar je schitterde door afwezigheid. 

Neem je premierskandidaat en je plussen en minnen-lijstje mee en laten we praten over onderbouwde en doorgerekende plannen om dit samen te fiksen. https://t.co/sAvFYn9T7l

21:30

13 november 2023

Voor BBB-leider Van der Plas hoeft het gekibbel allemaal niet zo. ""Bel elkaar gewoon ff"", schrijft ze op X.

gisteren, 23:03

Omtzigt: zowel met VVD als GL-PvdA lastige gesprekken

Pieter Omtzigt voorziet dat er bij een formatie na de verkiezingen voor zijn partij ""lastige gesprekken"" te voeren zijn met de andere partijen die hoog staan in de peilingen, VVD en GroenLinks-PvdA. ""De blik naar de VVD is wel apart"", zegt politiek commentator Joost Vullings in Beau, die de toeslagenaffaire daarbij als voorbeeld noemt. Omtzigt is een van de Kamerleden die zich vastbeten in de affaire en daarover geregeld in aanvaring kwam met demissionair premier Rutte van de VVD.

Omtzigt wil verandering zien bij de liberalen. ""Bij de VVD zullen we een lastig gesprek hebben over goed bestuur: willen jullie ook echt veranderen?"" Ook op het gebied van bestaanszekerheid zijn de partijen het niet met elkaar eens, zegt Omtzigt.

Bij PvdA-GroenLinks kan het stikstofbeleid voor lastige gesprekken zorgen, denkt Omtzigt. Maar ook een aantal economische plannen van lijsttrekker Timmermans zijn bij de NSC-leider verkeerd gevallen. ""De raarste daarvan vind ik dat hij het ondernemersvermogen wil belasten. Ik ken geen land ter wereld dat dat doet, ik heb het zelfs niet in een socialistische economie gezien. Dus ik zie daar ook nog best wat problemen opdoemen.""

Omtzigt krijgt daarna een foto van het Torentje te zien met de vraag of het hem ""hongerig"" maakt. Maar de NSC-politicus laat zich niet verleiden om duidelijkheid te geven over wie namens zijn partij premier zou moeten worden. ""Ik zit er relaxt in. We hebben een agenda, en hoe we die gaan uitvoeren en door wie is secundair.""

gisteren, 22:43

Omtzigt over succes: dit had ik niet verwacht

NSC-lijsttrekker Pieter Omtzigt is verbaasd dat hij nu al zo hoog staat in de peilingen. ""Dit had ik ook niet echt verwacht"", zei hij in de talkshow Beau. Op de vraag of hij er ook van is geschrokken zegt hij: ""Ook nog ja"".

Hij kreeg ook de vraag of hij wel eens met wrok omkijkt naar het CDA. Bij zijn vorige partij stond hij vaak laag op de kandidatenlijst en ook verloor hij lijsttrekkersverkiezingen van Hugo de Jonge. ""Nee joh. Ik heb dit gedaan omdat ik bepaalde dingen wilde doen en bereiken"", antwoordde Omtzigt. ""Als je meedoet aan verkiezingen om tegen iets te zijn dan houd je het niet lang vol.""

gisteren, 22:38

Jetten over transparantie: ook onze ministers mogen wet niet aan laars lappen

In Nieuwsuur wordt de D66-lijsttrekker aan de tand gevoeld over transparantie bij de overheid. Dat was altijd een belangrijk onderwerp voor D66, het kwam zelfs tot een wet: de Wet open overheid (WOO). Maar de afgelopen tijd blijken ook ministers van D66, zoals Kaag van Financiën en Kuipers van VWS, vaak zeer spaarzaam met informatie. Het duurt erg lang voordat de informatie komt en als die komt is er vaak heel veel weggelakt. Te veel openbaarheid kan ten koste gaan van de bestuurbaarheid, is hun redenering.

Jetten wijst erop dat de wet zo'n succes is dat er tienduizenden ambtenaren druk mee zijn. ""Ze kunnen alle verzoeken om informatie gewoon niet bijhouden"". Hij wil daarom dat ministeries ""aan de voorkant"" veel meer informatie gaan leveren, dus niet pas als erom gevraagd wordt. Hij vindt dat alle ministers, dus ook die van D66-huize, de wet niet aan hun laars mogen lappen.

Op de vraag met welke partijen Jetten zou willen regeren na 22 november noemt hij in eerste instantie GroenLinks-PvdA, Partij voor de Dieren en Volt. Dat is lang niet genoeg voor een meerderheid. Ook met NSC van Pieter Omtzigt zou hij wel samen willen werken, maar dan is eerst nog wel ""een serieus gesprek"" nodig. NSC wil af van het klimaatfonds, omdat zo'n fonds zich volgens Omtzigt onttrekt aan democratische controle. Maar voor Jetten is het fonds juist erg belangrijk om de klimaatdoelen te halen.

gisteren, 22:21

Timmermans: denk dat we VVD en NSC nog kunnen inhalen

GroenLinks-PvdA-leider Frans Timmermans houdt er nog steeds rekening mee dat hij premier wordt. In Vandaag Inside zei hij dat de partijen in de peilingen dicht bij elkaar liggen en dat het gat kleiner is geworden. ""Ik denk dat we hen nog in kunnen halen"", zei Timmermans, doelend op VVD en NSC.

De voorman van GroenLinks-PvdA kwam ook terug op de aanvaring gisteren met CDA-lijsttrekker Bontenbal over het klimaatbeleid. Timmermans zei gisterochtend dat het kabinet op het gebied van klimaat al duizend dagen stilstaat. Bontenbal vond dat een ""strategische blunder"".

""Hij voelt zich in zijn kuif gepikt, dat snap ik wel"", zegt Timmermans daarover in Vandaag Inside. ""Ze hebben wel wat gedaan, maar ze zijn in die hele kabinetsperiode niet in staat gebleken om voor stikstof een oplossing te vinden. Klimaat is niet alleen uitstoot en energietransitie, dat is ook een gezonde natuur."" 

gisteren, 19:57

Van der Plas boos over filmpje in Khalid & Sophie

BBB-leider Caroline van der Plas windt zich bij het televisieprogramma Khalid & Sophie op over een filmpje waarin een verslaggever op bezoek gaat in Budel. Die interviewt een inwoner die zich zorgen maakt over de overlast door asielzoekers in de Brabantse plaats en zich inzet als burgerwacht. Sidekick Raoul Heertje heeft begrip voor de zorgen, maar maakt ook een opmerking over het postuur van de geïnterviewde.

Van der Plas vindt dat er van het probleem een karikatuur wordt gemaakt. ""Ik vind het serieus verschrikkelijk dat jullie dat op deze manier laten zien"", zegt de BBB-leider tegen Heertje en de presentatoren. ""Jullie zijn nog nooit in Budel geweest, jullie hebben geen idee. Ik ben meerdere keren in Budel geweest, die mensen hebben daar gigantische overlast van overlastgevende asielzoekers. Niet van allemaal, maar dat zeggen ze ook niet. Jullie maken er een karikatuur van en jullie lachen deze man uit, maar ik zou zeggen, ga eens weekje naar Budel.""

""Wij hebben dit op geen enkele wijze neergezet om die meneer belachelijk te maken"", reageert presentator Khalid Kasem. ""Sterker nog, we vinden het belangrijk om het erover te hebben omdat er een onderliggende zorg is."" Daarna volgt een discussie over de asielinstroom.

Lijsttrekker Esther Ouwehand van de Partij voor de Dieren krijgt in de talkshow de vraag wat ze vindt van de aandacht voor de situatie in Gaza bij de klimaatmars gisteren in Amsterdam. De betoging trok tienduizenden mensen en op het podium gingen meerdere lijsttrekkers met elkaar in debat. Op het podium klonk meermaals de omstreden leus From the river to the sea, Palestine will be free. Ook werd gezwaaid met Palestijnse vlaggen.

""Zelf dacht ik: het is ook wel pijnlijk om er niks over te zeggen. Ik begrijp heel goed dat er aandacht voor is gevraagd"", zegt Ouwehand. ""Tegelijkertijd begrijp ik ook dat mensen zeggen: het is een klimaatmars, dus we moeten het over het klimaat hebben.""

Kijk hier het fragment terug waarin Van der Plas reageert op het filmpje: 

gisteren, 18:39

Zorgdebat tussen negen kandidaat-Kamerleden 

Straks om 19.30 uur gaan negen kandidaat-Kamerleden in Utrecht met elkaar in debat over de toekomst van de zorg. Thema's die worden behandeld zijn preventie, arbeidsmarkt, passende zorg en de impact van vergrijzing.

De kandidaat-Kamerleden die meedoen zijn Bart van den Brink (CDA), Wieke Paulusma (D66), Fleur Agema (PVV), Joëlle Gooijer (ChristenUnie), Judith Tielen (VVD), Julian Bushoff (GroenLinks-PvdA), Jimmy Dijk (SP), Danielle Jansen (NSC) en Nicky Pouw-Verweij (BBB).

De avond is live te volgen via NPO Politiek en Nieuws . Het debat is een initiatief van een breed scala aan organisaties, van Zorgverzekeraars Nederland tot KNGF, de vereniging van fysiotherapeuten.

gisteren, 17:30

De Jonge tegen gemeenten: denk om stemmers met beperking

Demissionair minister Hugo de Jonge (Binnenlandse Zaken) roept de gemeenten op om ervoor te zorgen dat de stemlokalen op 22 november zo veel mogelijk toegankelijk zijn voor mensen met een beperking.

Afgelopen maart, bij de verkiezingen voor de provincies en de waterschappen, bleek er met 80 procent van alle stemlokalen iets mis. Er waren bijvoorbeeld drempels, zware deuren en ondeugdelijke hellingbanen. ""Met een deel van deze knelpunten in de toegankelijkheid kunnen gemeenten nog aan de slag op korte termijn voor de Tweede Kamerverkiezing op 22 november"", laat de minister weten. Gemeenten zijn voor een groot deel verantwoordelijk voor de organisatie van de verkiezingen.

Vanaf vandaag is het meldpunt Onbeperkt Stemmen weer actief . Dat is een initiatief van de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

gisteren, 16:25

Jeugdjournaal: bakken met Bikker

In aanloop naar de verkiezingen gaat het Jeugdjournaal op pad met lijsttrekkers. Vandaag is het de beurt aan ChristenUnie-lijsttrekker Mirjam Bikker, zij gaat pannenkoeken bakken. Of de baksels een beetje zijn gelukt, zie je in de video.

gisteren, 15:47

Podcast De Verkiezingsdag over het gezicht van de partij

Podcast De Dag heet tot aan de verkiezingen De Verkiezingsdag. Elke dag wordt gesproken met (ervarings)deskundigen over een politieke factor in aanloop naar de verkiezingen, van lijsttrekkers tot de achterban en van het thuisfront tot zwevende kiezers. De serie begint vandaag met het thema 'de lijsttrekker'.

Oud-ChristenUnie-voorman Gert-Jan Segers vertelt in de podcast hoe zwaar een campagneperiode is voor een lijsttrekker en universitair hoofddocent politieke communicatie Mariken van der Velden legt uit hoe het komt dat het werk van de nummers 1 op de lijst steeds complexer is geworden.

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

gisteren, 13:13

Yesilgöz bezorgd over onderschatting drugscriminaliteit

VVD-leider en demissionair minister van Justitie Yesilgöz houdt gemengde gevoelens over aan de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper. Yesilgöz reageerde op een vraag van de programmamakers van Van Torentje tot Torentje van de Universiteit Twente en dagblad Tubantia

Yesilgöz zei in het programma dat het gevaar van de drugshandel nog steeds wordt onderschat:

In het programma krijgen alle partijleiders ook de vraag wat hun prognose is van de verkiezingsuitslag. Hoewel Yesilgöz benadrukt dat het aan de kiezer is, kwam ze bij haar prognose precies uit op een coalitie waarbij VVD en NSC een meerderheid kunnen vormen met óf BBB of CDA.

gisteren, 11:26

Kijk hier de Q&A met PVV-leider Wilders terug

PVV-leider Geert Wilders was vanochtend te gast bij de NOS. Hij beantwoordde vragen die gesteld werden op het Instagram-kanaal van de NOS. Bekijk het gesprek met politiek verslaggever Albert Bos terug in onderstaande video:

gisteren, 10:36

Universiteiten: pas op met weren buitenlandse studenten

Technische universiteiten waarschuwen een nieuw kabinet het aantal buitenlandse studenten niet te drastisch terug te dringen. Dat zeggen ze in een opiniestuk in de Volkskrant . Technisch en medisch opgeleide mensen zijn de komende jaren te belangrijk voor het oplossen van grote problemen als energie, duurzaamheid en huisvesting.

""Om deze transities te realiseren is kennis nodig vanuit bèta-technische, sociale, medische en geesteswetenschappen"", schrijven TU Delft, TU Eindhoven, Universiteit Twente, Wageningen University en de Universiteit van Groningen.

Verschillende politieke partijen willen de komst van buitenlandse studenten ontmoedigen of inperken. Dat zijn onder andere VVD en CDA, die voor universiteiten een studentenstop willen invoeren als de aantallen te hoog worden. De NSC wil dat het Nederlands weer de leidende taal wordt in het hoger en universitair onderwijs. Ook SP en PVV zijn voor een beperking, en GroenLinks-PvdA verwacht strenger toezicht van de minister op Engelstalige opleidingen.

De universiteiten zeggen oog te hebben voor problemen die de komst van studenten oplevert, zoals het tekort aan woningen. ""Maar Nederland kan het zich niet veroorloven om technische bacheloropleidingen weer volledig of grotendeels Nederlandstalig te maken.""

gisteren, 09:17

Stemhulp van Longfonds over luchtkwaliteit

Het Longfonds heeft een stemhulp gemaakt waarmee mensen in één oogopslag kunnen zien welke partijen zich volgens de belangenbehartiger van longpatiënten inzetten voor gezondheid en schone lucht. Op een speciale site is te zien hoe partijen omgaan met thema's als luchtkwaliteit, mobiliteit, roken en luchtvaart, scheepvaart en de industrie.

Longfonds-directeur Károly Illy zegt dat de luchtkwaliteit op iedereen invloed heeft. ""Per dag halen we meer dan 20.000 keer adem. De lucht die we nu inademen is al veel te lang en overal ongezond. Daar kan en moet een nieuw kabinet voortvarend mee aan de slag.""

Onderdeel van de Stemhulp is een overzicht waarin per thema in kleur wordt beoordeeld hoe een partij hierop scoort: donkergroen is uitstekend voor je longen, lichtgroen is aardig, oranje matig en rood betekent slecht voor de longen. Grijs geeft aan dat de partij volgens het Longfonds niets specifieks over dat thema heeft opgenomen.

gisteren, 09:07

Wilders: na de verkiezingen wordt alles vloeibaar en kan men niet om PVV heen

PVV-leider Wilders wil dure plannen, zoals het verlagen van de AOW-leeftijd, vooral betalen met de miljarden die nu zijn gereserveerd voor stikstof- en klimaatmaatregelen. Dat geldt ook voor het afschaffen van het eigen risico in de zorg en het verlagen van de btw op boodschappen naar nul procent, zo zei hij in het NOS Radio 1 Journaal.

Wilders erkent dat dat geld geen permanente oplossing is, en dat als de plannen doorgaan, over vier jaar opnieuw naar geld gezocht moet worden. ""Onze bedoeling is om daar in ieder geval voor de komende vier jaar financiële dekking voor te vinden"", zei hij. Wilders wil ook stoppen met subsidies voor de kunst- en cultuursector, de publieke omroep en met ontwikkelingssamenwerking. Ook wil hij minder geld naar Europa.

De PVV-leider hoopt dat hij na de verkiezingen kan aanschuiven bij de onderhandelingen voor een nieuwe coalitie. Wilders: ""Na de verkiezingen wordt alles vloeibaar en kan men niet om de PVV heen. Zeker als partijen willen voorkomen dat er een kabinet komt met GroenLinks-PvdA."" Volgens hem is er met onder meer VVD-leider Yesilgöz ""voldoende overeenkomst om elkaar niet uit te sluiten"".

Wilders ging in het gesprek ook in op de oorlog in Oekraïne. Hij zei niet tegen wapenleveranties aan Oekraïne te zijn, maar wel tegen Nederlandse wapenleveranties. ""Rusland is hier de agressor en niemand anders"", zei hij. ""Ik snap dat Oekraïne zich moet verdedigen. Maar ik vind dat onze middelen zo beperkt zijn, dat we als Nederland dat niet zouden moeten doen."" Wilders zei ""geen goed woord"" over te hebben wat Rusland doet in Oekraïne. ""Ik hoop dat ze met alle mogelijke middelen gaan verliezen.""

Na vragen over zijn altijd nog extreem strenge beveiliging krijgt Wilders de vraag: Wat is belangrijk voor u? Zonder aarzeling antwoordt hij: ""Mijn gezin, mijn vrouw, mijn moeder, mijn katten. Ik moet mij kunnen opladen met gezelligheid en liefde. Dat is voor ieder mens natuurlijk belangrijk, maar zeker ook voor mij.""

gisteren, 08:36

Podcast De Campagne Stemming met Vullings en Van der Wulp

In de dagelijkse podcast De Campagne Stemming staan Xander van der Wulp en Joost Vullings onder meer stil bij de migratieroutes voor vissen. De twee verwachten verder dat er na 22 november minder partijen in de Tweede Kamer zullen komen dan er nu in zitten, gezien de peilingen. En opende Timmermans op de juiste wijze de aanval op Jetten over het klimaatbeleid?

En natuurlijk het RTL Verkiezingsdebat van gisteravond met de lijsttrekkers van VVD, D66, PVV, SP, Partij voor de Dieren en BBB. Ze misten Timmermans en Omtzigt niet. ""Met zoveel mensen aan tafel mis je eigenlijk niemand"", zegt Vullings. En Yesilgoz kopt alle vragen over de regeringsverantwoordelijkheid van VVD de afgelopen jaren handig weg, is de conclusie.

gisteren, 08:12

Woningnood belangrijk thema: ruim kwart van sociale huurhuizen naar 'urgenten'

Bij de komende verkiezingen gaat het veel over de woningnood in Nederland. Of het nou gaat om de grote stijging van de huizenprijzen in Nederland of het jarenlange wachten op een sociale huurwoning. De NOS heeft onderzocht hoe het zit met de sociale huurwoningen in grotere gemeenten. Ruim een kwart (27 procent) van de vrijkomende sociale huurwoningen ging vorig jaar naar huurders met een vorm van voorrang.

Mensen krijgen voorrang in de wachtrij als ze bijvoorbeeld gescheiden zijn met kleine kinderen, weer zelfstandig gaan wonen na een verblijf in een ggz-instelling of als hun oude woning wordt gesloopt. Maar het gaat bijvoorbeeld ook om onderwijzers of verpleegkundigen die het gemeentebestuur graag in de stad wil hebben en die anders geen huis kunnen vinden. Ook statushouders tellen in dit onderzoek mee binnen de 27 procent huurders met voorrang in de grotere steden. Van de vrijkomende corporatiewoningen was 9 procent voor asielzoekers met een verblijfsvergunning, de zogenoemde statushouders.

De verschillen tussen de gemeenten zijn wel groot. Waar in Almere 49 procent van de nieuwe verhuringen naar mensen met voorrang ging, was dat in Enschede maar 3 procent.

Partijen als de PVV, maar ook BBB willen iets doen aan die lange zoektijd door de voorrang voor statushouders bij de verdeling van sommige woningen te schrappen. Een partij als de SP wil dat er een stop komt op de verkoop van sociale huurwoningen. GroenLinks-PvdA-leider Timmermans wil dat 40 procent van de nieuwbouw sociale huur is.

gisteren, 07:58

Gisteren: pingpongen met Marijnissen

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Gisteren: pingpongen met Marijnissen (SP). Vanmiddag: pannenkoeken bakken met Mirjam Bikker (CU).

gisteren, 07:12

Verkiezingsmeldpunt geopend voor kiezers met een beperking

Kiezers met een lichamelijke of verstandelijke beperking kunnen vanaf vandaag terecht bij het meldpunt Onbeperkt Stemmen. Het is een initiatief van Ieder(in), de koepelorganisatie voor mensen met een beperking of chronische ziekte. Bij het meldpunt kunnen zij hun ervaringen delen over het stemproces.

Een woordvoerder van Ieder(in) zegt dat zowel positieve als negatieve ervaringen welkom zijn. Het kan gaan om ervaringen met stembureaus en stemhokjes, maar ook om bijvoorbeeld de toegankelijkheid van partijprogramma's en informatie over de verkiezingen.

Bij eerdere verkiezingen was het meldpunt ook al beschikbaar. Bij de verkiezingen voor de Provinciale Staten en de waterschappen in maart kwamen er 123 meldingen binnen, waarvan ongeveer de helft over een negatieve ervaring ging. De meeste klachten gingen over stemlocaties die niet goed toegankelijk waren met een rolstoel of een rollator.

In de Kieswet staat dat stemlokalen zo moeten worden ingericht dat kiezers met een beperking zoveel mogelijk zelfstandig hun stem kunnen uitbrengen. In september concludeerde de organisatie Ongehinderd na een steekproef dat ruim drie op de vier stemlokalen die door gemeenten als toegankelijk zijn bestempeld dat eigenlijk niet zijn.

gisteren, 07:12

Terugkijken: RTL-debat met zes partijen 

gisteren, 07:10

PVV-leider Geert Wilders is te gast bij NOS Radio 1 Journaal, waar staan hij en zijn partij voor?

De in Venlo geboren Geert Wilders (60) is in veel opzichten een bijzonder politicus. Om te beginnen is hij een van zwaarst beveiligde personen van Nederland vanwege zijn kritiek op de islam. Een aanhoudende stroom aan bedreigingen heeft ertoe geleid dat Wilders al 20 jaar constant wordt bewaakt.

Wilders' politieke carrière begon in de VVD, waarvoor hij in 1998 Tweede Kamerlid werd. Wilders was toen al bezorgd over moslimextremisme en dat nam een vlucht na de aanslagen in de VS op 11 september 2001. Na ruzie over Turkse EU-toetreding brak Wilders in 2004 met de VVD. Twee jaar later deed hij met zijn PVV mee aan de verkiezingen.

De PVV kent geen leden, op Wilders na. Hij wordt gezien als een sterk debater en muntte een aantal staande uitdrukkingen, denk aan 'Henk en Ingrid'. Vanwege een andere bekende uitspraak ""Willen jullie (...) meer of minder Marokkanen"" werd hij in 2020 veroordeeld voor groepsbelediging maar vrijgesproken van het aanzetten tot haat en discriminatie. Hij kreeg geen straf omdat de rechter vond dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen.

De PVV werd in 2010 gedoogpartner van het minderheidskabinet-Rutte I, maar trok daar in 2012 de stekker uit. Sindsdien is de PVV al jaren de grootste oppositiepartij. Wilders zet zich af tegen ""linkse gekkigheid"", en kiest in het verkiezingsprogramma voor ""sociaal rechts beleid: hard op immigratie en law and order, maar sociaal op koopkracht en zorg"".

In aanloop naar de komende verkiezingen zei Wilders dat de scherpe kantjes ervan af zijn en dat hij graag weer wil meeregeren.

gisteren, 07:02

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791130,"Dilan Yesilgöz: 'De uitslag valt tegen, het voortouw ligt nu niet bij ons'",NOS.nl,2023-11-22,De VVD-lijsttrekker feliciteerde de PVV en GroenLinks-PvdA met de exitpoll.,2023-01-01,2023-11-01,2023-11-20
42791141,Timmermans roept op 'nu democratie te verdedigen' • Wilders: 'Over eigen schaduw heen springen',NOS.nl,2023-11-22,"De stembussen zijn om 21.00 uur gesloten. In dit liveblog houden we je op de hoogte van alle uitslagen en al het andere nieuws rond de verkiezingen.

Er zijn bij deze verkiezingen veel nieuwe gezichten. In onze verkiezingstool stellen we de lijsttrekkers en partijen voor.

22:39

Timmermans (GroenLinks-PvdA): 'Nu tijd om democratie te verdedigen'

""Het is nu tijd om de democratie en rechtstaat te verdedigen"", reageert GroenLinks-PvdA-lijsttrekker Frans Timmermans op de exitpoll. Hij geeft aan teleurgesteld te zijn in het resultaat van zijn partij, maar hij riep zijn achterban op om elkaar te steunen.

""Ik heb jullie even nodig vanavond"", zei Timmermans, die veel pauzes liet vallen in zijn toespraak. Hij riep iedereen op elkaar vast te houden. ""Wij laten in Nederland niemand los. In Nederland is iedereen gelijk."" Ook feliciteerde hij PVV-leider Geert Wilders, waarna er boegeroep was te horen in de zaal. 

22:36

Worstelen met stembiljetten

22:32

Jetten (D66) spreekt van 'harde klap', haalt hard uit naar VVD en PVV

Jetten (D66) noemt de uitslag van de exitpoll een harde klap. ""We hadden op meer gehoopt."" In de exitpoll staat D66 op 10 zetels, ten opzichte van de huidige 24.

In zijn toespraak na de exitpoll haalde Jetten tevens hard uit naar de VVD en PVV. ""Wilders voerde de afgelopen weken een campagne met en zogenaamde gematigde toon, maar wij wisten dat achter die gematigde toon nog altijd extreme ideeën zitten. Hij wil uit Europa en uit het klimaatbeleid en scheert hele bevolkingsgroepen over een kam. Hij bedrijft een politiek van intolerantie.""

Volgens Jetten is de winst van de PVV deels te verklaren door ""keuzes"" van de VVD: ""Want de VVD heeft er de afgelopen zomer voor gekozen om in plaats van grip op migratie te krijgen, nee te zeggen op een pakket van migratie. Vervolgens kiest Yesilgöz ervoor om de deur wagenwijd open te zetten voor Wilders. Ze heeft politiek van intolerantie genormaliseerd, terwijl die nooit normaal had mogen zijn.""

22:32

Klaver: geschrokken van deze uitslag

Jesse Klaver, de nummer drie van GroenLinks-PvdA, zegt dat hij is geschrokken van de exitpoll van Ipsos in opdracht de NOS en RTL, waarin de PVV veruit de grootste partij wordt.

""Ik zie dat er een partij heeft gewonnen die zo ongelofelijk veel mensen uitsluit. Aan alle mensen die zich zorgen maken over wat dit voor hem haar betekent: we blijven voor jullie knokken, we staan naast jullie en we zullen de rechtsstaat, die echt in het gedrang komt de komende tijd, blijven verdedigen.""

Volgens de exitpoll komt het samenwerkingsverband tussen GroenLinks en de Partij van de Arbeid uit op 25 zetels.

22:30

Rutte wil niet reageren op vraag BBC

Gevraagd naar een reactie op de exitpoll door een BBC-verslaggever zegt demissionair premier Rutte dat hij niet wil reageren. ""Dat is voor de nieuwe partijleider"".

22:23

Yesilgöz: 'Denk niet dat Wilders een meerderheid kan vormen'

Voor de microfoon van de NOS zegt VVD-lijsttrekker Yesilgöz dat ze niet verwacht in een kabinet terecht te komen met Wilders als premier. ""Ik heb gezegd dat ik dat niet zie gebeuren omdat Wilders geen meerderheid kan vormen. Maar hij is nu aan zet en hij moet laten zien dat hij zo'n meerderheid wel kan vormen.""

Yesilgöz vindt niet dat haar partij een strategische fout heeft gemaakt door de deur voor de PVV op een kier te zetten. ""Dat denk ik niet. Het gaat om de zorgen van mensen die niet gehoord zijn. Als je die blijft negeren in de politiek ga je dit krijgen. Dat is wat hier aan de hand is.""

22:10

Dassen (Volt) gefrustreerd om winst PVV

De winst van de PVV is voor Volt-leider Laurens Dassen teleurstellend en frustrerend. ""Ik sta hier met een zwaar gemoed"", zei hij in eerste reactie op de exitpolls. Daarin komt Volt uit op 2 zetels, een verlies van 1 zetel ten opzichte van 2021.

""PVV staat lijnrecht tegenover alles waar wij voor staan"", zei Dassen in Utrecht. ""Dit is een partij die mensen uitsluit, die voor een Nexit is.""

22:09

Enkele coalitiemogelijkheden op basis van de exitpoll

Welke partijen halen samen een zetelmeerderheid op basis van de exitpoll? Politiek verslaggever Marleen de Rooy zet enkele opties op een rij:

Met onze meerderhedenzoeker kunt u zelf kijken welke partijen samen een meerderheid halen op basis van de exitpoll.

22:08

Wilders: 'Zo'n mega-overwinning moet gerespecteerd worden'

Voor de camera van de NOS reageert Geert Wilders op zijn verkiezingswinst, op basis van de exitpoll. ""Ik moet nog in mijn arm knijpen, zoveel zetels. We zijn verdubbeld en by far de grootste partij van Nederland. Ik ben ontzettend dankbaar.""

""Het signaal dat de Nederlandse kiezer nu massaal geeft is: het moet anders. We hebben de mensen hoop gegeven. Ik ben er ontzettend trots op en ik zie het als een enorme verantwoordelijkheid.""

22:07

Moslimorganisaties: grote zorgen na winst PVV

Islamitische en Marokkaanse organisaties in Nederland maken zich grote zorgen over de verkiezingswinst van de PVV. ""De ontreddering en de angst zijn heel erg groot"", zegt Habib el Kaddouri van het Samenwerkingsverband Marokkaanse Nederlanders (SMN) tegen persbureau ANP.

Muhsin Köktas van het Contactorgaan Moslims en Overheid (CMO) vraagt zich af of moslims nog een toekomst hebben in Nederland. ""Iedereen heeft het over bestaanszekerheid, maar ik weet niet of wij die nog hebben. Ik voel me niet veilig. We waren hier bang voor, maar hadden niet gedacht dat de PVV de grootste zou kunnen worden. Wij kunnen niets doen, alleen vasthouden aan de grondwet waarin gelijkheid en godsdienst als rechten wordt genoemd.""

Ook Nourdin El Ouali, directeur-bestuurder bij Stichting Platform Islamitische Organisaties Rijnmond reageert op de uitslag: ""Het totale wantrouwen van de overheid naar de moslimgemeenschap is al lang een feit. Dat Wilders nu de grootste is, is daar slechts het uiterlijk symbool van. Hij was tot vanavond de ongekroonde koning van de islamofobie. Vanavond heeft hij zijn kroon gekregen.""

22:06

Schiermonnikoog als eerste klaar met tellen

Schiermonnikoog is als eerste klaar met het tellen van de stemmen. GroenLinks-PvdA is op het eiland de grootste geworden.

De strijd om het melden van de eerste eindstand gaat meestal tussen Schiermonnikoog, Vlieland en het Gelderse Rozendaal. Dat zijn de kleinste gemeenten van het land.

22:06

Hongaarse leider Orban feliciteert Geert Wilders

De rechts-populistische premier van Hongarije, Orban, heeft Geert Wilders en de PVV gefeliciteerd. Hij sprak op X over the winds of change: 

Orbán Viktor

@PM_ViktorOrban

The winds of change are here! Congratulations to @geertwilderspvv on winning the Dutch elections! https://t.co/yh9LVcuP5J

21:52

22 november 2023

22:02

Omtzigt: beschikbaar om vertrouwen om te zetten in daden

""Wat een avond"", zo begint Pieter Omtzigt (NSC) zijn toespraak, reagerend op de exitpoll. ""Wat hebben we een geweldig resultaat geboekt. Drie maanden geleden waren we zo klein. En nu met 44 kandidaten en 10.000 leden hebben meer dan een miljoen mensen het vertrouwen in ons gesteld. Het vertrouwen voor een beter bestuur in Nederland. Voor een echte bestaanszekerheid en grip op migratie.""

""We zijn van ver gekomen. Die 'functie elders' is in Den Haag de komende jaren. Wij zijn beschikbaar om dit vertrouwen vanaf morgen om te zetten in daden."" In zijn speech hintte Omtzigt er verder op dat hij bereid is om plaats te nemen in een kabinet, maar benadrukte hij daarbij dat het vormen van een nieuwe regering niet eenvoudig zou worden gezien de uitslag, zonder daarbij de naam van de PVV te noemen. 

21:52

Yesilgöz (VVD): 'Uitslag valt tegen, er is onvoldoende geluisterd naar mensen'

VVD-lijsttrekker Yesilgöz zegt in een eerste reactie op de exitpoll dat de uitslag ""tegenvalt"". Yesilgöz: ""Ik denk dat hier grote lessen voor de politiek in zitten. Er is onvoldoende geluisterd naar de mensen, er zijn onvoldoende werkbare oplossingen geboden. Het voortouw ligt nu niet bij ons. Maar ik ben ongelofelijk trots op de partij.""

Yesilgöz feliciteerde in haar korte toespraak Wilders, Timmermans, Omtzigt ""en de andere winnaars"".

21:51

Teleurstelling bij JA21

""We're still standing"", zegt lijsttrekker van JA21 Joost Eerdmans, in een eerste reactie op de exitpoll. De partij komt daarin uit op 1 zetel, wat een verlies van 2 zetels zou betekenen ten opzichte van de vorige Tweede Kamerverkiezingen in 2021.

""Het is een schokgolf voor Nederland"", zegt Eerdmans, die PVV-leider Wilders feliciteert. ""Er zijn ook veel verliezers en wij horen daar bij. Maar we zijn blij dat we zijn gehandhaafd."" De nummer twee op de lijst, Annabel Nanninga, zegt dat ze ""graag naast Joost had gezeten in de Tweede Kamer, maar ik blijf me gewoon voor jullie inzetten vanuit de Eerste Kamer"".

21:45

Politiek verslaggever Xander van der Wulp over PVV-winst

De PVV komt volgens de exitpoll als grootste partij uit de verkiezingen en zal daarmee het initiatief nemen in het vormen van een regering. Politiek verslaggever Xander van der Wulp: ""Het is duidelijk een mooie avond voor hen, maar er zal ook veel op ze af komen de komende tijd. We vragen ons steeds af: heeft Omtzigt wel de mensen met zijn nieuwe partij? Maar hetzelfde geldt voor Geert Wilders en de PVV. Wilders heeft een partij zonder leden, dat is ook een uniek element.

""Wilders bepaalt veel achter de schermen binnen zijn eigen fractie. Hij heeft maar een paar mensen om hem heen die meebeslissen. Sommige fractieleden hebben al jaren heel weinig te zeggen over de koers van de partij. Dit is een grote uitdaging die op Wilders afkomt.""

21:44

Bijgestelde exitpoll: nek-aan-nekrace GroenLinks-PvdA en VVD

In de bijgestelde exitpoll van Ipsos in opdracht van NOS en RTL zitten GroenLinks-PvdA en VVD dichterbij elkaar dan in de exitpoll van 21.00 uur. De Partij voor de Vrijheid (PVV) van Geert Wilders komt net als eerder op de avond uit op 35 zetels. Bij de vorige Tweede Kamerverkiezingen, in 2021, haalde de partij fors minder zetels: 17.

Wie er na de PVV komt is volgens onderzoeksbureau Ipsos too close to call. GroenLinks-PvdA van Frans Timmermans staat in deze indicatie op 25 zetels (voorheen samen 17 zetels) en de VVD van Dilan Yesilgöz heeft er 24 (in 2021 34). In de poll van 21.00 uur stond GroenLinks-PvdA nog op 26 en de VVD op 23.

Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

21:37

Wilders in eerste reactie: partijen moeten over eigen schaduw heen springen

PVV-leider Wilders heeft een eerste toespraak gegeven na de bekendmaking van de exitpoll waaruit blijkt dat zijn partij met afstand de grootste is geworden bij de Tweede Kamerverkiezingen. ""De grootste partij van Nederland, en ik zeg jullie, de kiezer heeft gesproken. We zijn het spuugzat en wij gaan zorgen dat die Nederlander weer op één komt te staan"", zei Wilders.

Wilders deed verder een oproep aan andere partijen om te zoeken naar overeenkomsten. ""De PVV wil vanuit een prachtige positie samenwerken met andere partijen en dat betekent dat iedere partij, ook de onze, over zijn schaduw heen moet springen."" De PVV-leider hield zijn aanhang voor dat Nederlanders weer hoop hebben. ""En die hoop van Nederland is dat de mensen hun land terugkrijgen. Dat de asieltsunami wordt beperkt, dat bij mensen weer meer geld in hun portemonnee komt.""

Voor de NOS-microfoon herhaalde Wilders die woorden en voegde toe dat hij hoopt die agenda met andere partijen uit te kunnen voeren. ""Het kan niet dat door een mislukte formatie straks Frans Timmermans ermee aan de haal gaat, dat moet niet gebeuren."" Gevraagd naar zijn gedroomde kabinet stelde Wilders de uitvoering van zijn agenda ""niet over links zal kunnen"". Hij denkt aan een coalitie met BBB, VVD en/of NSC, en ""andere partijen zijn ook welkom"". Wilders: ""Ik zal mezelf redelijk opstellen, ondanks die prachtige overwinning"".

21:35

Denk 'teleurgesteld' na exitpoll

Medeoprichter en oud-fractievoorzitter Farid Azarkan is ""teleurgesteld"" in de exitpoll. Denk had gehoopt op zijn minst de huidige 3 zetels in de Tweede Kamer te behouden, maar in de exitpoll blijft de partij steken op 2 zetels.

21:32

Politicoloog over verlies VVD: 'Eerste keer duidelijk afgestraft'

Volgens politicoloog Carolien van Ham heeft de VVD ""totaal onverwacht"" verloren. Volgens de eerste exitpoll gaat de partij van 34 naar 23 zetels. ""We hebben eigenlijk de hele regeerperiode gezien dat alleen de coalitiepartners van de VVD worden afgestraft, dat de VVD een heel trouw electoraat heeft en dus nooit betaalt voor fouten tijdens het regeren. Dit is voor het eerst dat we dat duidelijk wel zien.""

Van Ham verklaart dit onder meer doordat de VVD bekend is om een aantal thema's: economie, veiligheid en migratie. ""Maar het issue migratie delen ze met de PVV. Dan wordt het moeilijker om competitie te voeren. Een nieuwe lijsttrekker is altijd een beetje riskant, maar het kan ook zijn dat er gewoon een aantal VVD'ers zijn die zeggen: het is klaar. Er zijn zoveel crises geweest. We hebben behoefte aan een kabinet over rechts met meer kleur, niet meer een midden-kabinet.""

21:31

NSC tevreden met exitpoll, maar winst PVV 'een schok'

Nicolien van Vroonhoven van Nieuw Sociaal Contract (NSC) zegt dat ze ""blij en trots"" is, in een eerste reactie op de exitpoll. De nieuwe partij van Pieter Omtzigt zou in één klap 20 zetels krijgen in de Tweede Kamer. ""Een nieuwe periode gaat beginnen"", zegt de nummer twee. Van Vroonhoven noemt de winst van de PVV ook een ""gigantische schok"". Ze wil niet zeggen of de partij blijft bij het uitsluiten van de PVV. Daar zal NSC-leider Pieter Omtzigt later wat over zeggen, zegt ze.

21:29

Sfeer gelaten bij uitslagenavond SP

Op de uitslagenavond van de SP op het partijbureau De Moed in Amersfoort is de sfeer in de zaal gelaten, kort nadat op basis van de exitpoll duidelijk was geworden dat de partij een fors zetelverlies moet incasseren. In de exitpoll komt de partij van Lilian Marijnissen uit op 5 zetels, tegen 9 zetels nu.

De partijvoorzitter van de SP, Jannie Visscher, vindt het jammer dat de partij vier zetels lijkt te verliezen: ""Dat komt waarschijnlijk omdat mensen strategisch hebben gekozen. Ik schrik wel van winst van de PVV. Die heeft toch een aantal standpunten waar we moeite hebben, omdat ze groepen buitensluiten.""

21:28

'Dit hadden ze ook hier bij de PVV niet zien aankomen'

Gejuich op Scheveningen waar PVV-aanhangers de eerste exitpolls van de verkiezingen zien. ""Er werd gejuicht toen duidelijk werd dat de PVV met liefst 35 zetels de grootste is geworden. Dit hadden ze niet zien aankomen"", ziet verslaggever Michiel Breeveld:

21:27

BIJ1 juicht ongeacht 0 zetels in eerste exitpoll

Ondanks dat BIJ1 tijdens de exitpoll van Ipsos op 0 zetels staat, klinkt er gejuich op de partijbijeenkomst in Amsterdam Zuidoost. Lijsttrekker Edson Olf sprak van een geslaagde campagne van twee maanden. De nummer een van de partij is ""moe maar voldaan"" en ervan overtuigd dat het geluid van de partij in het hele land bekend is. ""We zijn meer dan de thema's racisme en ongelijkheid.""

21:26

Gezondheidszorg belangrijkste thema bij partijkeuze

Ipsos heeft kiezers ook gevraagd wat een rol speelde bij de partijkeuze. Op de eerste plaats stond daarbij gezondheidszorg (66 procent). Daarna volgden de kosten voor levensonderhoud (61 procent), de betrouwbaarheid van de overheid (60 procent), normen en waarden (56 procent), bestaanszekerheid (56 procent) en immigratie (52 procent). Bij PVV-kiezers speelde juist immigratie een grote rol bij de keuze, blijkt uit het kiezersonderzoek.

21:26

BBB-lijsttrekker Van der Plas blij met 7 zetels

Lijsttrekker Caroline van der Plas van de BoerBurgerBeweging (BBB) is heel blij met de 7 zetels die BBB volgens de eerste exitpoll zou krijgen. Ze viel haar partijgenoot Mona Keijzer in de armen. Keijzer noemde de bekendmaking geweldig. De zaal juichte toen de 7 zetels werden genoemd.

""We doen gewoon mee met 7 zetels. We gaan gewoon de coalitieonderhandelingen in. Ik heb er 100 procent vertrouwen in dat wij ook in een coalitie zullen komen,"" zegt Van der Plas.

21:23

Eerste reactie Wilders

Geert Wilders heeft op X een korte video geplaatst, waarin zijn eerste reactie op de exitpoll te zien is.

21:21

Opkomstpercentage op basis van exitpoll: 77,2 procent

Het opkomstpercentage van de verkiezingen is, op basis van de exitpoll, 77,2 procent. Dat is 1,5 procentpunt lager dan de vorige Tweede Kamerverkiezingen in 2021. Toen stemde 78,7 procent van de kiesgerechtigden.

Omdat er in 2021 drie dagen gestemd kon worden vanwege corona, werd het opkomstpercentage gedurende deze verkiezingsdag vergeleken met de verkiezingen in 2017.

Vergeleken met 2017 ligt het opkomstpercentage dit jaar een stuk lager: toen ging 81,6 procent naar de stembus.

21:19

Politicoloog: exitpoll historisch, grootste verschuiving ooit

""Deze exitpoll is historistisch, het is de grootste verschuiving die we ooit in Nederland hebben gezien"", zegt politicoloog Tom van der Meer. ""Het is natuurlijk vooral opvallend hoe groot de PVV is geworden.""

Volgens Van der Meer zijn er drie dingen gebeurd. ""Ten eerste hebben we elf jaar een middenkabinet gehad. Als reactie op dat kabinet gaan kiezers vooral naar de flanken. Ten tweede was migratie een groot thema en kiezers denken bij dat thema al snel aan de PVV. Als laatste heeft VVD-leider Yesilgöz de deur opengezet naar de PVV als coalitiepartner. In Nederland zoeken mensen al lang een partij die meer uitgesproken is dan de VVD, maar wel kan besturen. Nu die deur naar de PVV openstaat, hebben ze die gevonden.""

21:17

De exitpoll in de verkiezingsuitzending

21:03

Exitpoll: groot gat tussen vier grootste partijen en rest

Tussen de vierde partij, NSC, en de kleinere partijen zit in de exitpoll van Ipsos in opdracht van NOS en RTL een flink gat: de eerstvolgende partij is D66 met 10 zetels (voorheen 24) en BBB met 7 zetels (voorheen 1). Daarna volgen het CDA en de SP allebei met 5 zetels, gevolgd door PvdD met 4 zetels.

FvD, CU en SGP halen alle drie 3 zetels. Twee partijen zijn goed voor 2 zetels: Volt en Denk. 50Plus en JA21 halen allebei 1 zetel. Als deze exitpoll overeenkomt met de uiteindelijke verkiezingsuitslag komen BIJ1 en BVNL niet terug in de Tweede Kamer.

21:00

Exitpoll: PVV veruit de grootste partij

De Partij voor de Vrijheid (PVV) van Geert Wilders gaat aan kop in de exitpoll die onderzoeksbureau Ipsos in opdracht van de NOS en RTL heeft gehouden. Volgens deze eerste indicatie van de verkiezingsuitslag komt de PVV op zo'n 35 zetels uit. Bij de vorige Tweede Kamerverkiezingen, in 2021, haalde de partij fors minder zetels: 17.

Achter de PVV staan GroenLinks-PvdA van Frans Timmermans met 26 zetels (voorheen samen 17 zetels) en de VVD van Dilan Yesilgöz met 23 zetels (voorheen 34). Nieuwkomer NSC, de partij van Pieter Omtzigt, komt in deze exitpoll als vierde partij uit de bus met 20 zetels.

Lees hier meer:

20:43

Volg de uitzending live

Hoe heeft Nederland vandaag gestemd? De uitslagenavond is live online hier te volgen. 

20:14

Wat gebeurt er om 21.00 uur?

Om 21.00 uur, na het sluiten van de stembureaus, wordt direct de exitpoll van Ipsos bekend. De exitpoll in opdracht van de NOS en RTL wordt gemaakt op basis van 60 stembureaus. Mensen is na het stemmen gevraagd hun stem opnieuw uit te brengen. De foutmarge is per partij 1 à 2 zetels. Zoveel kan de exitpoll dus verschillen van de werkelijke uitslag.

Om 21.30 uur komt er een update van de exitpoll. Daarin zijn ook de gegevens uit het laatste half uur voor het sluiten van de stembureaus verwerkt. 

Hoe de NOS verslag doet van de verkiezingsresultaten, is te lezen in dit artikel:

19:55

Opkomst tot 19.45 uur 66 procent

Tot 19.45 uur heeft 66 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het op hetzelfde tijdstip 73 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te kunnen maken is er daarom gekozen om de cijfers naast die van 2017 te leggen.

De opkomst kwam in 2017 uit op 81,6 procent. In 2021 was dat 78,7 procent.

20:07

Opkomst op Schiermonnikoog boven de 100 procent

De opkomst op Schiermonnikoog ligt al boven de 100 procent, meldt burgemeester Ineke van Gent op X .

De hoge opkomst komt door toeristen die op het eiland komen stemmen, legt ze uit aan Omrop Fryslân. ""November is de wandelmaand"", zegt van Gent. ""Maar we hebben gelukkig genoeg biljetten, dus we gaan het zien.""

Schiermonnikoog was tijdens de Provinciale Statenverkiezingen afgelopen maart als eerste gemeente klaar met het tellen van de stemmen. Vlieland en het Gelderse Rozendaal komen vaak ook snel met de uitslagen.

20:08

Stemmen in een museum, moskee of gemeentehuis

20:04

Wat heeft Nederland gestemd?

In dit blog praten we je de hele dag bij over al het nieuws over de uitslagen van de verkiezingen. Wil je het blog van vanmiddag teruglezen? Dat kan hier .",2023-01-01,2023-11-01,2023-11-20
42791151,In Tilburg ontsnapte giftige slang nog niet gevonden,NOS.nl,2023-11-22,"De groene mamba die maandagavond uit een woning in Tilburg ontsnapte, is nog niet gevonden. Volgens de gemeente Tilburg vermoeden diverse experts dat de giftige slangensoort mogelijk nog in de woning is. ""Er wordt op diverse manieren gezocht.""

De eigenaar van de groene mamba ontdekte maandagavond dat hij de slang miste. Hij waarschuwde vervolgens de politie, die daarop samen met de gemeente Tilburg alarm sloeg . Ondanks dat de tropische slangensoort uit zichzelf niet zomaar de confrontatie opzoekt, is een beet van een groene mamba extreem giftig, zei de gemeente eerder.

Sindsdien wordt er zowel binnenshuis als buiten naar het dier gezocht. De zoektocht, onder andere met een speciaal getrainde speurhond, leverde gisteren niets op.

Gaten, camera's en meel

De gemeente zegt in contact te staan met diverse experts in het land. Zij verwachten dat de slang nog in het huis van de eigenaar is. ""Mogelijk heeft de slang zich teruggetrokken op een plek waar hij moeilijk weg kan of zit hij nog op een warme droge plek"", zegt de gemeente.

Er wordt nu daarom extra goed in en rondom het huis gezocht. ""Denk hierbij aan camera's en er worden gaten in de muur geboord"", aldus de gemeente. Ook wordt er op diverse plekken meel gestrooid, zodat onderzocht kan worden of het dier op die plek voorbij kruipt.

'Slang kan nooit ver weg zijn'

De eigenaar van de slang probeert de groene mamba met vallen te vangen. Ook hij vermoedt dat het dier nog ergens in de buurt is. ""Het is een moeilijke tijd voor me.""

""Het is heel koud buiten, zeker voor een tropisch dier. De slang kan daarom nooit ver weg zijn"", zegt hij tegen Omroep Brabant . ""We zetten verschillende vallen om het beest zo snel mogelijk te vangen."" De man zegt overvallen te zijn door de media-aandacht.

Koud buiten

Buurtbewoners lijken zich weinig zorgen te maken over de slang. ""Als die slang buiten is, dan is hij al lang dood door de kou"", vertelt een buurman van de eigenaar van de slang. ""Ik denk dat hij gewoon onder zijn eigen vloer zit.""

Een andere buurtbewoner zegt dat het hem een onprettig gevoel geeft. ""Het is heel gek dat je zo'n giftige slang gewoon als huisdier mag houden. Het zorgde voor veel consternatie en een zoektocht in de straat.""

De vermiste slang is tussen de 1 meter 80 en 2 meter lang. Mensen die de slang zien moeten direct 112 bellen en niet proberen de slang te vangen.",2023-01-01,2023-11-01,2023-11-20
42791201,Bontenbal brengt voor het eerst zijn stem uit als CDA-lijsttrekker,NOS.nl,2023-11-22,Ook de eerste verkiezingscampagne van Henri Bontenbal als CDA-lijsttrekker zit erop. Hij stemde vanmorgen in zijn woonplaats Rotterdam.,2023-01-01,2023-11-01,2023-11-20
42791214,"Trump getuigt in fraudezaak, botst met rechter",NOS.nl,2023-11-06,"De Amerikaanse oud-president Donald Trump is in New York bijna vier uur lang verhoord in de fraudezaak die tegen hem is aangespannen. Tijdens het verhoor kwam het meermaals tot aanvaringen tussen Trump en de rechter.

Trump wordt ervan verdacht dat hij de waarde van zijn vermogen sterk heeft overdreven. Daarmee zou hij tal van financiële voordelen hebben binnengehaald. Hij zou bijvoorbeeld hogere leningen en lagere premies voor verzekeringen hebben gekregen. Volgens advocaten heeft dit Trump meer dan 100 miljoen dollar opgeleverd. Trump doet de zaak af als een heksenjacht door mensen met politieke motieven.

'Kunt u uw cliënt onder controle houden?'

Tijdens het verhoor zag de rechter zich genoodzaakt Trump erop te wijzen dat hij enkel de vragen moest beantwoorden. Volgens de rechter gaf Trump irrelevante antwoorden en dwaalde hij vaak af. Op vragen over de waarde van zijn golfresort in het Schotse Aberdeen antwoordde de oud-president bijvoorbeeld: ""Het is het beste golfresort dat ooit is gebouwd. Het is het beste stuk land dat ik ooit heb gezien.""

De rechter dreigde om Trump te laten verwijderen van de getuigenbank. ""Meneer Kise, kunt u uw client onder controle houden"", vroeg de rechter aan de advocaat van Trump. ""Dit is geen plek voor een campagnetoespraak. Dit is een rechtszaal."" De rechter onderbrak Trumps antwoorden ook meerdere malen. 

Grootte van appartement

Een rechter heeft in september al bepaald dat de oud-president schuldig is aan één aanklacht van fraude. Vandaag ging het over zes andere fraude-aanklachten, zoals het vervalsen van bedrijfsgegevens.

De grootte van Trumps appartement in de Trump Tower in New York is een bekend voorbeeld in de zaak. Het appartement is volgens Trump bijna 2800 vierkante meter, maar is in werkelijkheid ruim 1000 vierkante meter. Trump zei vandaag dat het mogelijk is dat er een fout is gemaakt. Ook de waarde van zijn landgoed Mar a Lago in Florida is een onderwerp in de zaak.

Volgens critici gebruikt Trump de zaak voor zijn campagne in de aanloop naar de presidentsverkiezingen. Voorafgaand aan het verhoor hield hij een toespraak voor een aantal journalisten. Daarin haalde hij onder meer de oorlogen in Israël en Gaza en in Oekraïne aan en viel de huidige regering van Biden aan.

Bekijk de toespraak van Trump bij aankomst bij de rechtszaal: 

Deze civiele zaak staat los van de strafzaken tegen Trump. Hij kan in deze zaak geen gevangenisstraf krijgen, maar loopt wel het risico op boetes tot 250 miljoen dollar en een verbod om zaken te doen in New York. Het is nog niet bekend wanneer Trump zijn eventuele boete hoort. Twee zoons van Trump legden vorige week al getuigenissen af.

Naast deze fraudezaak lopen er vier strafzaken tegen Trump; een draait om het manipuleren van de verkiezingen in 2020, een draait om verkiezingsfraude in de staat Georgia, een gaat over het achterhouden van geheime documenten na zijn vertrek uit het Witte Huis in 2021 en de vierde draait om het betalen van zwijggeld aan voormalig porno-actrice Stormy Daniels.",2023-01-01,2023-11-01,2023-11-06
42791224,Poolse PiS-premier Morawiecki mag regering proberen te vormen,NOS.nl,2023-11-06,"In Polen is huidig premier Morawiecki van de conservatieve PiS-partij aangewezen als kandidaat-premier. Hij mag als eerste proberen een nieuwe regering te vormen. Toch is het maar zeer de vraag of hij een coalitie kan smeden.

PiS kwam bij de verkiezingen van 15 oktober als grootste partij uit de bus, maar de oppositie heeft de beste papieren om een meerderheidscoalitie te smeden. Oppositieleider Donald Tusk, voormalig premier en oud-voorzitter van de Europese Raad, maakte daarom ook kans om kandidaat-premier te worden. Maar president Duda, een PiS-bondgenoot, heeft vandaag gekozen voor Morawiecki.

Duda benadrukt dat het traditie is in de Poolse politiek om de winnaar van de verkiezingen als eerste de kans te geven een nieuw kabinet te vormen. Uiteindelijk moet een meerderheid in het parlement de voordracht van Morawiecki goedkeuren. Als dat niet lukt, wordt een nieuwe kandidaat-premier aangesteld.

""De oppositie heeft voor en na de verkiezingen duidelijk gemaakt dat ze PiS niet aan een meerderheid willen helpen. Pogingen van de partij een bres te slaan in het oppositieblok - bijvoorbeeld door de premierspost aan te bieden aan een kleinere fractie van de oppositie - hebben ook tot niets geleid.

Dat de huidige premier Morawiecki het nu alsnog namens PiS als eerste mag proberen, is vooral om de oppositie te dwarsbomen, zo concluderen critici. Maar als het hem niet lukt de komende weken, dan kan de oppositie alsnog een premierkandidaat voordragen en aan de slag gaan.

Tusk is in de tussentijd al druk bezig met het optuigen van een regering. Er zijn al besprekingen geweest om de ministerposten te verdelen. Ook reisde de oppositieleider kort na de verkiezingen naar Brussel om te laten zien dat Polen een pro-Europese koers gaat varen.""

Partij Burgerplatform van Tusk is de tweede partij met 30,7 procent van de stemmen. PiS kreeg bij de parlementsverkiezingen 35,4 procent, maar veel partijen sloten samenwerking met de nationalistische partij op voorhand uit. Pro-Europese oppositiepartijen hebben samen 248 van de 460 zetels in het Poolse lagerhuis, de PiS 194.

PiS is sinds 2015 aan de macht in Polen. Sindsdien is de rechtelijke macht ingeperkt en afhankelijk gemaakt van de regering en ook op de media heeft de partij grote druk uitgeoefend. De huidige regering is geregeld op ramkoers geweest met de EU. Onder een deel van de Poolse bevolking, vooral buiten de grote steden, is de partij nog altijd zeer populair vanwege zijn conservatieve koers.",2023-01-01,2023-11-01,2023-11-06
42791236,Oekraïense officier dood door granaat in cadeau • Zelensky: verkiezingen onverantwoord,NOS.nl,2023-11-06,"In dit liveblog lees je de belangrijkste ontwikkelingen van de oorlog in Oekraïne.

22:35

Zelensky: onverantwoord nu over verkiezingen te praten

Wat president Zelensky betreft komen er voorlopig geen verkiezingen in Oekraïne. In een video noemt hij het ""onverantwoord"" om het onderwerp te bespreken. ""We moeten ons realiseren dat het nu tijd is om ons te verdedigen"".

In 2024 zouden de volgende presidentsverkiezingen zijn. Maar sinds de Russische invasie geldt de krijgswet en kunnen er in principe geen verkiezingen worden gehouden. Zelensky heeft overwogen een uitzondering te maken. Nu geeft de president aan toch niets te voelen voor een nieuwe stembusgang.

21:30

Oekraïense legerleider: assistent gedood door granaat in cadeau

Commandant der strijdkrachten van Oekraïne Zaloezjny meldt dat een van zijn assistenten is gedood. Majoor Tsjistjakov vierde vandaag zijn verjaardag, maar in een van zijn cadeaus zat een granaat.

""Mijn assistent en goede vriend Tsjistjakov is overleden te midden van zijn familie"", schrijft de commandant op Telegram. Hij benadrukt dat er een onderzoek komt om de onderste steen boven te krijgen.

Volgens Oekraïense media is de 13-jarige zoon van Tsjistjakov zwaargewond geraakt. Hij zou naar het ziekenhuis zijn gebracht.

21:01

Oekraïne krijgt groen licht voor toetredingsonderhandelingen met EU

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat staat in een advies van de Europese Commissie dat woensdag uitkomt en is ingezien door de NOS.

De Europese Commissie bepaalt niet of de onderhandelingen daadwerkelijk kunnen beginnen, dat zijn de 27 EU-leiders. Zij moeten unaniem akkoord gaan met het positieve advies. Dat besluit valt naar verwachting op de Europese top van december.

17:36

NOS op 3-podcast over het bevroren front in Oekraïne

De oorlog tussen Oekraïne en Rusland gaat opnieuw een winter in. Er worden geen grote doorbraken meer verwacht: er wordt er nog altijd zwaar gevochten. In de podcast Lang verhaal kort van NOS op 3 wordt de stand van zaken besproken.

Rusland probeert met man en macht bij de Oost-Oekraïense stad Avdiivka een doorbraak te forceren. Oekraïne richt zijn pijlen vooral op het zuiden en zuidoosten, maar het front verschuift nauwelijks meer. Het is een vastgelopen slijtageslag die in loopgraven wordt uitgevochten, zei de hoogste Oekraïense legerbevelhebber afgelopen weekend.

16:54

'Video van Oekraïense commando's die Wagner aanvallen in Sudan'

The Kyiv Post heeft twee video's gepubliceerd waarop te zien zou zijn dat Wagner-strijders in Sudan worden beschoten door Oekraïense commando's. In het Afrikaanse land is een operatie gaande om ""Wagner, lokale terroristen en Russische commando's op te ruimen"", beweert een anonieme bron binnen het Oekraïense leger tegenover de krant.

De bron zegt niet waar de videobeelden in Sudan zouden zijn gefilmd. Ze zouden ergens in de afgelopen twee weken zijn opgenomen. De krant heeft de filmpjes niet gecontroleerd. Het is aannemelijk dat de video's zijn doorgespeeld vanuit de Oekraïense strijdkrachten, omdat het een publicatie is van een Oekraïense krant.

Twee maanden geleden meldde ook CNN dat Oekraïense commando's waarschijnlijk aanvallen hebben uitgevoerd op Wagner-leden in Sudan. In het land woedt al maanden een burgeroorlog, en een van de strijdende partijen wordt ondersteund door Wagner.

De video van The Kyiv Post, waarin de twee filmpjes achter elkaar zijn gemonteerd, bestaat uit dag- en nachtbeelden van stedelijk gebied. De filmpjes lijken onder meer gemaakt vanuit een vliegend voertuig. Gebouwen, waar soms mensen in lijken te zitten, worden geraakt door exploderende projectielen:

KyivPost

@KyivPost

📹 EXCLUSIVE: Videos Show Ukrainian Special Forces 'Cleaning Up' Wagner Fighters in Sudan

One of the videos purportedly shows Ukrainian operatives stalking the streets of the African city and engaging Wagner fighters at close range with RPGs. https://t.co/wD5noCk3Kt

12:43

6 november 2023

15:18

Russisch olympisch comité in bezwaar tegen schorsing

Het Russisch olympisch comité ROC heeft bij het sporttribunaal CAS beroep aangetekend tegen de schorsing door het Internationaal Olympisch Comité (IOC). Vorige maand maakte het IOC bekend het ROC met onmiddellijke ingang te schorsen, omdat het regionale sportorganisaties van vier geannexeerde gebieden in Oekraïne heeft opgenomen in de sportkoepel.

Dat schendt de integriteit van het Oekraïense Olympisch Comité, wat een schending is van het olympisch handvest, oordeelde het IOC.

13:16

Voormalige Oekraïense viceminister van Defensie verdacht van verspillen 26 miljoen

De voormalige Oekraïense viceminister van Defensie Sjapovalov wordt verdacht van het verspillen van bijna 1 miljard Oekraïense hryvnia, omgerekend ongeveer 26 miljoen euro. Dat heeft de Oekraïense veiligheidsdienst bekendgemaakt op Telegram. Sjapovalov zou voor dit bedrag militaire uniformen van lage kwaliteit hebben gekocht, die ongeschikt zijn voor de omstandigheden aan het front in de winter.

Sjapovalov werd in januari ontslagen, vanwege een schandaal over de aankoop van militaire rantsoenen. De prijs van onder meer ingekochte eieren lag veel hoger dan de reguliere prijs. Sjapovalov werd begin februari gearresteerd en zit sindsdien vast.

11:42

Oekraïense brigade bevestigt dood 19 militairen Zaporizja

De 128ste Oekraïense aanvalsbrigade heeft de dood van 19 militairen na een Russische raketaanval in Zaporizja bevestigd.

Het ministerie van Defensie heeft een onderzoek ingesteld naar de militairen die zijn gedood tijdens een medaille-uitreiking vlak bij de frontlinie. ""We vragen jullie om geen niet-geverifieerde, vaak valse informatie te verspreiden totdat dit is afgerond"", schrijft de brigade in een statement op Facebook.

09:54

Zelensky over aanval op medaille-uitreiking: 'Te voorkomen tragedie'

De Oekraïense president Zelensky heeft zijn medeleven betuigd aan de nabestaanden van de militairen die afgelopen week zijn omgekomen na een Russische raketaanval in de regio Zaporizja. Verschillende Oekraïense media meldden dat de doden vielen bij een medaille-uitreiking. Volgens de Oekraïense krant Ukrainska Pravda zijn meer dan twintig militairen omgekomen. Die cijfers zijn niet bevestigd door de Oekraïense autoriteiten.

""Dit is een tragedie die voorkomen had kunnen worden"", zei Zelensky gisteravond in een toespraak. Volgens hem is er een strafrechtelijk onderzoek ingesteld.

Minister Oemerov van Defensie heeft op Facebook laten weten dat ""alle omstandigheden"" zullen worden opgehelderd. ""We moeten alles in het werk stellen om onze mensen te beschermen en eerlijke antwoorden te geven aan de familieleden en vrienden van de gesneuvelde soldaten.""

07:43

Acht gewonden na aanvallen Odesa, ook museum beschadigd

Bij Russische aanvallen op de Oekraïense havenstad Odesa zijn vannacht acht mensen gewond geraakt, meldt de gouverneur van de regio op Telegram. Vijf van hen zijn in het ziekenhuis opgenomen.

Door de raketaanvallen werd een van de belangrijkste musea van de stad, het Nationaal Kunstmuseum van Odesa, geraakt. ""Op 6 november wordt het museum 124 jaar oud"", schrijft de gouverneur. ""Aan de vooravond van 6 november 'feliciteerden' de Russen ons architectonische monument met een raket die vlak bij insloeg.""

De muren en ramen van het gebouw zijn beschadigd. Ook ligt er puin in het museum. Het is niet duidelijk of de kunst zelf ook is beschadigd.

In deze video is de ravage in het museum te zien:

07:40

Welkom

Welkom in het liveblog over de oorlog in Oekraïne. Lees hier het vorige Oekraïne-blog terug.",2023-01-01,2023-11-01,2023-11-06
42791267,Ruim 20 aangiftes tegen burgemeester Den Bosch om Marokkanen-uitspraak,NOS.nl,2023-11-07,"Bij de politie zijn ruim twintig aangiftes tegen burgemeester Jack Mikkers van Den Bosch gedaan om zijn Marokkanen-uitspraak van vorige week. Een woordvoerder van het Openbaar Ministerie heeft dat gezegd tegen Omroep Brabant.

De burgemeester deed de uitspraak op een bewonersbijeenkomst over de komst van twee azc's in Den Bosch-Zuid. In een video die een bezoeker op de bijeenkomst had gemaakt, is te zien hoe iemand uit het publiek zich kritisch uitlaat over asielzoekers uit Syrië. ""Dat zijn de ergste die er zijn"", zegt de vrouw.

""Syriërs hebben geen hulp nodig"", gaat ze verder. ""Alles wat er gebeurt: Syrië staat bovenaan."" Burgemeester Mikkers reageert hierop met de woorden ""Dat is niet waar, dat is Marokko.""

Storm van kritiek

De video werd massaal gedeeld op sociale media en leverde een storm van kritiek op. Een groep Marokkaanse Nederlanders riep op om aangifte te doen tegen Mikkers. ""Het gaat om een heel brede aangifte, waarin we Mikkers betichten van haatzaaien, oproepen tot discriminatie en racisme"", zegt initiatiefnemer Younes Hanin.

Omdat de burgemeester verantwoordelijk is voor de veiligheid in Den Bosch en daarvoor in contact staat met het OM in die plaats, wordt de zaak elders behandeld, namelijk in Amsterdam. ""Op deze manier wordt belangenverstrengeling vermeden. Daarnaast heeft het OM hier een Landelijk Expertisecentrum Discriminatie"", legt de woordvoerder uit. De officier van justitie gaat bepalen of er vervolging wordt ingesteld. 

Een petitie die het vertrek van Mikkers eist, is inmiddels door meer dan 800 mensen getekend.

Spijt

VVD-burgemeester Mikkers ging na zijn uitspraak overigens diep door het stof. Hij begrijpt dat mensen teleurgesteld in hem zijn, al benadrukte hij in een verklaring dat hij het niet had over de Marokkaanse gemeenschap in Den Bosch maar alleen over overlast gevende asielzoekers uit Marokko.

""Ik heb met heel veel mensen gesproken, fysiek en telefonisch. Ik wil excuses aanbieden aan iedereen die daar pijn van heeft"", schreef hij in de verklaring. ""Ik heb alle mensen die een verbinding aan willen gaan met elkaar teleurgesteld. Zware excuses zijn op plaats.""",2023-01-01,2023-11-01,2023-11-06
42791287,Nederlandse F-16's naar Roemenië • Truckers blokkeren grensovergangen Oekraïne,NOS.nl,2023-11-06,"In dit liveblog lees je de belangrijkste ontwikkelingen van de oorlog in Oekraïne.

13:11

Hongarije dreigt met blokkade van onderhandelingen tussen Oekraïne met EU 

Hongarije dreigt de onderhandelingen te blokkeren over de toelating van Oekraïne tot de EU. De Europese Commissie is er voor, maar de Hongaarse regering dreigt volgende maand met een veto als de EU-regeringsleiders akkoord moeten gaan.

De regering van premier Orbán vindt dat Oekraïne de rechten van de Hongaarse minderheid in dat land niet respecteert. ""We kunnen dit niet accepteren"", zegt Orbáns woordvoerder tegen de NOS. Zijn regering wil dat Oekraïne zijn wetgeving aanpast voordat er over integratie van Oekraïne in de Europese Unie wordt gepraat.

Volgens de etnische Hongaren in Oekraïne met wie de NOS sprak, is er nauwelijks sprake van discriminatie. De regering Orbán geeft een ""vals beeld"", zegt schrijver Bandy Sholtes.

12:37

Nederlandse F-16's naar Roemenië vertrokken voor training Oekraïners 

Het ministerie van Defensie zegt dat vijf Nederlandse F-16's onderweg zijn naar het Europese F-16-trainingscentrum (EFTC) in Roemenië. Daar worden ze ingezet bij het opleiden van Roemeense en Oekraïense vliegers en technisch personeel. Maar eerst worden ze gebruikt om de instructeurs een opfriscursus te geven.

Nederland stelt twaalf tot achttien F-16's beschikbaar voor het EFTC. Ze blijven eigendom van Nederland. Hoeveel toestellen aan Oekraïne gaat leveren is niet bekend. Nederland heeft er 42. ""Natuurlijk kijken we of we alle resterende gevechtsvliegtuigen kunnen leveren of dat er nog dingen gedaan moeten worden om ze klaar te maken"", zei demissionair premier Rutte in augustus.

Nederland, Denemarken coördineren de Europese inspanningen om Oekraïne aan F-16's te helpen. Die heeft het land nodig voor versterking van zijn luchtmacht in de oorlog met Oekraïne. Denemarken levert negentien toestellen. Negen andere NAVO-landen hebben Oekraïne ook F-16's beloofd.

11:55

Poolse vrachtwagenchauffeurs blokkeren grensovergangen met Oekraïne

Poolse vrachtwagenchauffeurs blokkeren voor de tweede dag op rij drie grensovergangen met Oekraïne. Ze protesteren tegen de oneerlijke concurrentie die ze van buitenlandse collega's ondervinden. Oekraïense chauffeurs mogen sinds de Russische aanval van februari vorig jaar zonder vergunning de grens over. Daarnaast zouden Russische en Belarussische transportbedrijven naar Polen zijn uitgeweken om sancties te ontlopen. De Poolse chauffeurs willen dat hun regering ingrijpt.

Bij drie grensovergangen staan lange rijen met vrachtwagens. De Poolse chauffeurs laten per uur maar een vrachtwagen door. Vrachtwagens met militaire goederen, vee en bederfelijke goederen worden wel doorgelaten, net als bussen en personenauto's.

""Ons standpunt is ondubbelzinnig: het blokkeren van de grens schaadt de belangen van beide landen"", zegt het Oekraïense ministerie van Transport. ""We staan open voor een constructieve dialoog. Voor ons is het belangrijk dat rekening wordt gehouden met de belangen van vervoerders uit beide landen.""

10:58

'Dood assistent legerleider is ongeluk'

De autoriteiten in Oekraïne wijten de dood gisteren van een assistent van legerleider Zaloezjny aan een ""tragisch incident"". Van een moordaanslag zou geen sprake zijn. Majoor Hennadi Sjastjakov stierf toen hij de pin uit een handgranaat trok die hij voor zijn verjaardag cadeau had gekregen. Zijn 13-jarige zoon raakte zwaargewond.

De Kyiv Post schrijft dat majoor Hennadi Sjastjakov van een collega voor zijn verjaardag een houten doos met een fles whisky en zes granaten had gekregen. Dat was als grap bedoeld. Thuisgekomen, zou de zoon aan de ring van de granaat hebben gedraaid. Sjastjakov pakte hem af en trok de pin eruit, in de veronderstelling dat het een nepgranaat was, laat minister Klymenko van Binnenlandse Zaken weten.

Het onderzoek is nog niet afgerond, maar een bron bij de geheime dienst liet de krant weten dat het ""voor 99,9 procent"" zeker om een ongeluk gaan. Niets wijst op Russische betrokkenheid.

09:06

Rusland zegt verdrag voor conventionele wapens in Europa formeel op

Rusland heeft zich nu ook formeel het Verdrag inzake conventionele strijdkrachten in Europa opgezegd. De reden is volgens het Kremlin dat de veiligheid in Europa sinds de ondertekening is ondermijnd door de uitbreiding van de NAVO.

Het in 1990 opgestelde verdrag stelde gelijke limieten aan de hoeveelheid tanks, helikopters en andere wapens voor de NAVO als het Warschaupact. Overtollig materieel moest worden vernietigd. Zo zou kunnen worden voorkomen dat een van de twee bondgenootschappen een aanvalsoorlog zou beginnen.

Rusland schortte zijn deelname in 2007 al op. In mei van dit jaar zette president Poetin zijn handtekening onder het decreet dat de formele opzegging in gang zette. Volgens het Russische ministerie van Buitenlandse Zaken is de uitbreiding van de NAVO met Finland en Zweden de doodsteek geweest.

Volgens de NAVO handelt Rusland al jaren in strijd met het verdrag en is controle op de naleving door de Russen sinds 2007 niet meer goed mogelijk.

08:43

'Conflict in Midden-Oosten heeft geen invloed op steun G7 aan Oekraïne'

De Japanse minister van Buitenlandse Zaken Kamikawa zegt dat de oorlog in Gaza geen gevolgen heeft voor de steun van de G7-landen aan Oekraïne. ""Onze toezegging om strenge sancties aan Rusland op te leggen wankelt niet, zelfs niet als de situatie in het Midden-Oosten verergert.""

Kamikawa ontvangt vandaag en morgen haar collega's van de VS, het VK, Canada, Frankrijk, Duitsland, Italië in Tokio. De Oekraïense minister van Buitenlandse Zaken Koeleba neemt virtueel deel aan de vergadering waar het over Oekraïne gaat.

Andere onderwerpen die aan de orde komen zijn onder meer de klimaatcrisis, de wereldhandel en economische veiligheid.

07:46

Russisch ministerie meldt droneaanvallen op de Krim

Het Russische ministerie van Defensie zegt dat het Russische leger vannacht zeventien Oekraïense drones heeft uitgeschakeld op de Krim. Negen drones zouden door de luchtafweer zijn neergehaald, de andere door elektronische oorlogsvoering.

De burgemeester van Sebastopol zegt dat brokstukken van een drone in een buitenwijk in een tuin zijn neergekomen. Die zouden een brand hebben veroorzaakt, over slachtoffers wordt niets gezegd.

Een Russische nieuwssite die volgens persbureau Reuters betrouwbaar is, zegt dat er bij twee dorpen explosies zijn gehoord. Een daarvan ligt bij een Russische luchtmachtbasis. Oekraïne heeft de aanvallen niet bevestigd.

De Krim hoort bij Oekraïne, maar is in 2014 door Rusland geannexeerd. Oekraïne heeft steeds gezegd dat het zich daar niet bij neerlegt en wil het schiereiland heroveren. Rusland gebruikt de Krim voor de aanvoer van manschappen en materieel voor de oorlog in Oekraïne. De afgelopen maanden zijn de aanvallen op de Russische militaire infrastructuur op de Krim toegenomen. 

In september werd het hoofdkwartier van de Zwarte Zeevloot geraakt door een of meer raketten: 

gisteren, 22:35

Zelensky: onverantwoord nu over verkiezingen te praten

Wat president Zelensky betreft komen er voorlopig geen verkiezingen in Oekraïne. In een video noemt hij het ""onverantwoord"" om het onderwerp te bespreken. ""We moeten ons realiseren dat het nu tijd is om ons te verdedigen"".

In 2024 zouden de volgende presidentsverkiezingen zijn. Maar sinds de Russische invasie geldt de krijgswet en kunnen er in principe geen verkiezingen worden gehouden. Zelensky heeft overwogen een uitzondering te maken. Nu geeft de president aan toch niets te voelen voor een nieuwe stembusgang.

gisteren, 21:30

Oekraïense legerleider: assistent gedood door granaat in cadeau

Commandant der strijdkrachten van Oekraïne Zaloezjny meldt dat een van zijn assistenten is gedood. Majoor Tsjistjakov vierde vandaag zijn verjaardag, maar in een van zijn cadeaus zat een granaat.

""Mijn assistent en goede vriend Sjastjakov is overleden te midden van zijn familie"", schrijft de commandant op Telegram. Hij benadrukt dat er een onderzoek komt om de onderste steen boven te krijgen.

Volgens Oekraïense media is de 13-jarige zoon van Tsjistjakov zwaargewond geraakt. Hij zou naar het ziekenhuis zijn gebracht.

gisteren, 21:01

Oekraïne krijgt groen licht voor toetredingsonderhandelingen met EU

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat staat in een advies van de Europese Commissie dat woensdag uitkomt en is ingezien door de NOS.

De Europese Commissie bepaalt niet of de onderhandelingen daadwerkelijk kunnen beginnen, dat zijn de 27 EU-leiders. Zij moeten unaniem akkoord gaan met het positieve advies. Dat besluit valt naar verwachting op de Europese top van december.

gisteren, 17:36

NOS op 3-podcast over het bevroren front in Oekraïne

De oorlog tussen Oekraïne en Rusland gaat opnieuw een winter in. Er worden geen grote doorbraken meer verwacht: er wordt er nog altijd zwaar gevochten. In de podcast Lang verhaal kort van NOS op 3 wordt de stand van zaken besproken.

Rusland probeert met man en macht bij de Oost-Oekraïense stad Avdiivka een doorbraak te forceren. Oekraïne richt zijn pijlen vooral op het zuiden en zuidoosten, maar het front verschuift nauwelijks meer. Het is een vastgelopen slijtageslag die in loopgraven wordt uitgevochten, zei de hoogste Oekraïense legerbevelhebber afgelopen weekend.

gisteren, 16:54

'Video van Oekraïense commando's die Wagner aanvallen in Sudan'

The Kyiv Post heeft twee video's gepubliceerd waarop te zien zou zijn dat Wagner-strijders in Sudan worden beschoten door Oekraïense commando's. In het Afrikaanse land is een operatie gaande om ""Wagner, lokale terroristen en Russische commando's op te ruimen"", beweert een anonieme bron binnen het Oekraïense leger tegenover de krant.

De bron zegt niet waar de videobeelden in Sudan zouden zijn gefilmd. Ze zouden ergens in de afgelopen twee weken zijn opgenomen. De krant heeft de filmpjes niet gecontroleerd. Het is aannemelijk dat de video's zijn doorgespeeld vanuit de Oekraïense strijdkrachten, omdat het een publicatie is van een Oekraïense krant.

Twee maanden geleden meldde ook CNN dat Oekraïense commando's waarschijnlijk aanvallen hebben uitgevoerd op Wagner-leden in Sudan. In het land woedt al maanden een burgeroorlog, en een van de strijdende partijen wordt ondersteund door Wagner.

De video van The Kyiv Post, waarin de twee filmpjes achter elkaar zijn gemonteerd, bestaat uit dag- en nachtbeelden van stedelijk gebied. De filmpjes lijken onder meer gemaakt vanuit een vliegend voertuig. Gebouwen, waar soms mensen in lijken te zitten, worden geraakt door exploderende projectielen:

KyivPost

@KyivPost

📹 EXCLUSIVE: Videos Show Ukrainian Special Forces 'Cleaning Up' Wagner Fighters in Sudan

One of the videos purportedly shows Ukrainian operatives stalking the streets of the African city and engaging Wagner fighters at close range with RPGs. https://t.co/wD5noCk3Kt

12:43

6 november 2023

gisteren, 15:18

Russisch olympisch comité in bezwaar tegen schorsing

Het Russisch olympisch comité ROC heeft bij het sporttribunaal CAS beroep aangetekend tegen de schorsing door het Internationaal Olympisch Comité (IOC). Vorige maand maakte het IOC bekend het ROC met onmiddellijke ingang te schorsen, omdat het regionale sportorganisaties van vier geannexeerde gebieden in Oekraïne heeft opgenomen in de sportkoepel.

Dat schendt de integriteit van het Oekraïense Olympisch Comité, wat een schending is van het olympisch handvest, oordeelde het IOC.

gisteren, 13:16

Voormalige Oekraïense viceminister van Defensie verdacht van verspillen 26 miljoen

De voormalige Oekraïense viceminister van Defensie Sjapovalov wordt verdacht van het verspillen van bijna 1 miljard Oekraïense hryvnia, omgerekend ongeveer 26 miljoen euro. Dat heeft de Oekraïense veiligheidsdienst bekendgemaakt op Telegram. Sjapovalov zou voor dit bedrag militaire uniformen van lage kwaliteit hebben gekocht, die ongeschikt zijn voor de omstandigheden aan het front in de winter.

Sjapovalov werd in januari ontslagen, vanwege een schandaal over de aankoop van militaire rantsoenen. De prijs van onder meer ingekochte eieren lag veel hoger dan de reguliere prijs. Sjapovalov werd begin februari gearresteerd en zit sindsdien vast.

gisteren, 11:42

Oekraïense brigade bevestigt dood 19 militairen Zaporizja

De 128ste Oekraïense aanvalsbrigade heeft de dood van 19 militairen na een Russische raketaanval in Zaporizja bevestigd.

Het ministerie van Defensie heeft een onderzoek ingesteld naar de militairen die zijn gedood tijdens een medaille-uitreiking vlak bij de frontlinie. ""We vragen jullie om geen niet-geverifieerde, vaak valse informatie te verspreiden totdat dit is afgerond"", schrijft de brigade in een statement op Facebook.

gisteren, 09:54

Zelensky over aanval op medaille-uitreiking: 'Te voorkomen tragedie'

De Oekraïense president Zelensky heeft zijn medeleven betuigd aan de nabestaanden van de militairen die afgelopen week zijn omgekomen na een Russische raketaanval in de regio Zaporizja. Verschillende Oekraïense media meldden dat de doden vielen bij een medaille-uitreiking. Volgens de Oekraïense krant Ukrainska Pravda zijn meer dan twintig militairen omgekomen. Die cijfers zijn niet bevestigd door de Oekraïense autoriteiten.

""Dit is een tragedie die voorkomen had kunnen worden"", zei Zelensky gisteravond in een toespraak. Volgens hem is er een strafrechtelijk onderzoek ingesteld.

Minister Oemerov van Defensie heeft op Facebook laten weten dat ""alle omstandigheden"" zullen worden opgehelderd. ""We moeten alles in het werk stellen om onze mensen te beschermen en eerlijke antwoorden te geven aan de familieleden en vrienden van de gesneuvelde soldaten.""

gisteren, 07:43

Acht gewonden na aanvallen Odesa, ook museum beschadigd

Bij Russische aanvallen op de Oekraïense havenstad Odesa zijn vannacht acht mensen gewond geraakt, meldt de gouverneur van de regio op Telegram. Vijf van hen zijn in het ziekenhuis opgenomen.

Door de raketaanvallen werd een van de belangrijkste musea van de stad, het Nationaal Kunstmuseum van Odesa, geraakt. ""Op 6 november wordt het museum 124 jaar oud"", schrijft de gouverneur. ""Aan de vooravond van 6 november 'feliciteerden' de Russen ons architectonische monument met een raket die vlak bij insloeg.""

De muren en ramen van het gebouw zijn beschadigd. Ook ligt er puin in het museum. Het is niet duidelijk of de kunst zelf ook is beschadigd.

In deze video is de ravage in het museum te zien:

gisteren, 07:40

Welkom

Welkom in het liveblog over de oorlog in Oekraïne. Lees hier het vorige Oekraïne-blog terug.",2023-01-01,2023-11-01,2023-11-06
42791301,"NS verhoogt prijzen kaartjes in 2024 niet, internationale treinen wel duurder",NOS.nl,2023-11-07,"De Nederlandse Spoorwegen verhogen de prijzen voor kaartjes voor binnenlandse reizen volgend jaar niet. Dat maakt de vervoersorganisatie vandaag bekend. De prijzen kunnen hetzelfde blijven omdat het kabinet 120 miljoen euro toelegt op verzoek van een meerderheid van de Tweede Kamer.

Minister Heijnen (Infrastructuur) maakte eerder bekend dat NS per januari de tarieven met 3,5 procent mocht verhogen, bovenop de reguliere prijsstijging. Reizigersbelangengroep Rover vreesde dat de kaartjes daarmee volgend jaar minimaal 6,5 procent duurder zouden worden voor de reizigers.

Een Kamermeerderheid vroeg het kabinet daarop om geld uit te trekken om prijsstijgingen in het openbaar vervoer tegen te gaan. Voor de NS is de 120 miljoen euro beschikbaar gemaakt uit de begroting van het ministerie van Infrastructuur en het Mobiliteitsfonds. Uit dit fonds worden onder meer investeringen in het spoor betaald.

Voor de internationale treinen verhoogt de NS de tarieven volgend jaar wel: die stijgen met bijna 8 procent. Ook de huur van een OV-fiets gaat reizigers iets meer kosten. Volgend jaar kost dat 4,55 euro per 24 uur. Dit jaar was dat nog 4,45 euro.

Meer geld

Of de prijzen voor kaartjes voor binnenlandse reizen in 2025 ook gelijk blijven, is nog de vraag. Dat kan volgens de NS alleen als de regering opnieuw geld beschikbaar stelt. ""Zo niet, dan kunnen wij niet anders dan eind volgend jaar de uitgestelde verhoging voor 2024 alsnog door te voeren, bovenop de inflatie voor 2025"", zegt NS-bestuurder Tjalling Smit.

""En daar zit niemand op te wachten. We zijn daarom in gesprek met Den Haag om dit te voorkomen en te zoeken naar een structurele oplossing.""

De NS was ook van plan om in 2026 een spitsheffing in te voeren om overvolle treinen tegen te gaan. Op dat idee kwam onder meer kritiek van de Kamer en van reizigers die stelden alleen binnen de spits te kunnen reizen om naar hun werk te gaan.

Vorige week kondigde NS-topman Wouter Koolmees aan dat dat plan niet doorgaat. ""We hebben geconstateerd dat daarvoor geen draagvlak is"", zei hij in het radioprogramma Sven op 1.",2023-01-01,2023-11-01,2023-11-06
42791306,Vanavond op tv: EU-lidmaatschap Oekraïne stap dichterbij • In gesprek met Volt-lijsttrekker Laurens Dassen,NOS.nl,2023-11-07,"EU-lidmaatschap Oekraïne stap dichterbij

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat adviseert de Europese Commissie. De 27 EU-leiders moeten nog unaniem akkoord gaan met het advies. Dat de EU mogelijk gaat onderhandelen met een land in oorlog, is opvallend. Het is een duidelijke boodschap aan Oekraïne dat het land bij de Europese familie hoort en tegelijkertijd ook een krachtig signaal aan Rusland, dat de Unie Oekraïne niet in de steek zal laten.

Wat ging er allemaal aan vooraf en hoe nu verder? We praten erover met correspondent Kysia Hekster.

In gesprek met Laurens Dassen (Volt)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: de lijsttrekker van Volt, Laurens Dassen.",2023-01-01,2023-11-01,2023-11-06
42791308,CU en D66 botsen (opnieuw) over voltooid leven • Marijnissen maakt zich zorgen over zorg,NOS.nl,2023-11-07,"11:37

ChristenUnie en D66 botsen (opnieuw) over euthanasie bij voltooid leven

ChristenUnie-lijsttrekker Mirjam Bikker wil dat D66 stopt met ""doordrammen"" van de wet 'Voltooid Leven'. Die wet moet het voor mensen vanaf 75 jaar mogelijk maken om hulp te krijgen met sterven als zij niet verder willen leven.

D66 heeft het wetsvoorstel na kritiek van de Raad van State aangepast en vandaag bij de Tweede Kamer ingediend. Een belangrijke wijziging is dat mensen die vinden dat hun leven voltooid is, een traject van ten minste een half jaar moeten doorlopen. Ze worden dan begeleid door een 'levenseindebegeleider'. Daarnaast moet er een arts bij betrokken worden.

De ChristenUnie heeft ook na de aanpassingen nog felle kritiek. ""De samenleving moet ouderdom eren in plaats van deze 'voltooidlevenwet' faciliteren"", zegt Bikker.

De regeringspartijen ChristenUnie en D66 botsen vaak over medisch-ethische onderwerpen. Die werden bij de laatste twee formaties min of meer geparkeerd.

10:27

Terugkijken: vraag en antwoord met SP-leider Marijnissen 

Via het Instagram-account van de NOS kon je vragen insturen voor Lilian Marijnissen. Politiek-verslaggever Albert Bos legde deze vragen vanochtend voor aan de SP-leider.

Kijk de uitzending hier terug:

Morgen is Thierry Baudet te gast. Vanaf 17.00 uur kun je je vragen voor hem insturen via @NOS op Instagram. De antwoorden zie je dan rond 09.00 uur terug in de live-uitzending op NOS.nl, de NOS app en op YouTube.

10:08

Wilders blijft hopen dat Omtzigt alsnog met PVV in kabinet wil

Wilders zegt tegen RTL Nieuws dat hij nog steeds hoopt dat Omtzigt van gedachte verandert over regeren met de PVV. Hij wijst daarbij op een onderzoek van EenVandaag, waaruit blijkt dat de kiezers van Omtzigts NSC samenwerking met de partij van Wilders wel zien zitten. ""Zijn eigen kiezer zal hem hopelijk overtuigen"", zegt hij.

Omtzigt heeft eerder gezegd dat hij weinig zin heeft in regeren met de PVV, omdat de standpunten van die partij ""aan de rechtsstaat raken"". Ook de uitspraak van Wilders dat de scherpe kantjes er vanaf zijn bij hem, veranderde daar niets aan.

Wilders zegt nu dat het zonder de PVV moeilijk wordt voor een nieuw kabinet om echt iets aan de asielinstroom te doen. NSC wil het migratiesaldo terugbrengen tot 50.000 mensen per jaar, de PVV wil het liefst een totale asielstop.

09:56

Nieuwe aflevering podcast De Campagne Stemming

Gedurende de campagne nemen Xander van der Wulp (NOS) en Joost Vullings (EenVandaag) dagelijks een aflevering op van de politieke podcast De Stemming. Die komt 's nachts online, zodat je 's ochtends meteen kan worden bijgepraat over de laatste ontwikkelingen.

Vandaag gaat het onder meer over NSC-lijsttrekker Pieter Omtzigt die gisteren bij Tubantia een lichte voorkeur leek uit te spreken voor een centrumrechtse coalitie met de VVD. Het lijkt erop dat Omtzigt zich in de val heeft laten lokken, stellen ze. 

09:47

Meer sportvideo's NOC*NSF met bekende sporters en lijsttrekkers 

Naar aanleiding van het gesprek met kickbokser Rico Verhoeven in Beau laat een woordvoerder van sportkoepel NOC*NSF weten dat het boksspotje met VVD-lijsttrekker Yesilgöz er één is in de reeks 'Politiek, kom in beweging!'. Er staat inmiddels ook een spotje online waarin oud-voetballer Nathan Rutjes met GroenLinks/PvdA-lijsttrekker Frans Timmermans coacht, en een waarin Daphne Schippers met Rob Jetten op de atletiekbaan loopt.

De video's zijn onderdeel van een campagne om meer mensen in beweging te krijgen en optimale sportomstandigheden te creëren ""voor iedereen in Nederland: van gehandicapte sporter tot vrijwilliger en fan"".

09:00

Marijnissen maakt zich zorgen over zorg, arbeidsmigratie en studieschuld 

SP-lijsttrekker Lilian Marijnissen was te gast bij het NOS Radio 1 Journaal. Ze biechtte op dat het erg vroeg voor haar was, want ze is eigenlijk geen ochtendmens. Maar in deze campagnetijd kan ze daar even niet aan toegeven.

Marijnissen sprak over een aantal belangrijke SP-thema's, zoals de zorg. Ze doet een oproep aan Omtzigt (NSC) en Timmermans (GroenLinks/PvdA) om zich duidelijk uit te spreken over de zorg en wijst op het 'Zorg Alarm' dat vanaf vandaag online staat. Volgens Marijnissen mijden haar collega-lijsttrekkers het onderwerp liever omdat zij al plannen hebben klaarliggen om na de verkiezingen te gaan bezuinigen op de zorg.

Verder wil Marijnissen dat er een rem op de arbeidsmigratie wordt gezet. Ze vindt dat er discussie moet komen over het soort werkgelegenheid dat we in Nederland willen. En dat is wat haar betreft dan niet dat er grote distributiecentra worden neergezet, waarvoor vervolgens personeel uit het buitenland moet worden gehaald, waarvoor dan weer geen goede huisvesting is.

Marijnissen had het ook over het leenstelstel. Ze kan er niet bij dat er tegen de 'pechgeneratie' werd gezegd dat ze geen leenangst hoefden te hebben, maar dat de rente nu toch fors omgaat. Vrijdag schreef demissionair minister Dijkgraaf aan de Tweede Kamer dat hij een motie om de rente te bevriezen waarschijnlijk niet kan uitvoeren,. ""En dan vind je het gek dat mensen het vertrouwen in de overheid verliezen?"", vraagt Marijnissen zich af?

07:59

Rico Verhoeven verkeek zich op effect video VVD

Kickbokser Rico Verhoeven zei gisteravond in het tv-programma Beau dat hij niet blij is met het effect dat zijn boksvideo met VVD-lijsttrekker Dilan Yesilgöz had. Hij vindt het vervelend dat mensen nu denken: ""Hé, Rico is pro-VVD"".

Hij stelt dat de insteek van de video, die in een samenwerking met sportkoepel NOC*NSF is opgenomen, niet was om campagne te voeren voor een bepaalde partij. ""Het was de bedoeling om kansarme mensen de ruimte te geven om te sporten."" Daar zou budget voor moeten komen ""en daar sta ik achter"", aldus Verhoeven.

De kickbokser houdt zich verre van politiek, ""Ik ben niet links, ik ben niet rechts en ik wil me niet te veel bemoeien met politieke dingen, want uiteindelijk doe je het toch nooit goed.""

BEAU

@BeauRTL

Rico Verhoeven is niet blij met de tendens bij de video met Dilan Yesilgöz. ‘Ik lijk nu pro VVD. Het was een samenwerking met NOC*NSF om kansarme jongeren de ruimte te geven om te sporten.’ #BEAU https://t.co/ypmwahuafP

22:46

6 november 2023

07:41

Online stemhulpen miljoenen keren ingevuld 

De online stemhulpen, die mensen kunnen invullen om te bepalen waar ze op gaan stemmen, zijn al miljoenen keren geraadpleegd. De StemWijzer van ProDemos is sinds de lancering op 25 oktober al 2 miljoen keer gebruikt. Het Kieskompas is na de eerste week bijna een half miljoen keer ingevuld, de Kieswijzer van DPG Media ruim 400.000 keer.

Kieskompas kwam vorige week ook met een paar thematische stemhulpen, zoals het WoonKieskompas, het ZorgKieskompas en het EnergieKieskompas. Die zijn meer dan 100.000 keer ingevuld.

De Jongerenkieswijzer is bijna 10.000 keer ingevuld. Ook ProDemos lanceerde eind oktober een stemhulp voor jongeren, Young Voice. Deze is inmiddels ruim 23.000 keer ingevuld. De StemmenTracker van het kennisinstituut is ruim 67.000 keer ingevuld. Hier kunnen mensen zien hoe partijen de afgelopen tijd over verschillende onderwerpen in de Tweede Kamer hebben gestemd.

07:15

Marijnissen (SP) te gast in NOS Radio 1 Journaal. Waar staan zij en haar partij voor? 

De Socialistische Partij (SP) werd in 1972 opgericht als een soort activistische variant op de Partij van de Arbeid. Ook de nieuwe partij richtte zich op de werknemer, maar dan op een radicalere manier. Het duurde nog twee decennia voor de partij in de Tweede Kamer doordrong. Eén van de eerste SP-Kamerleden was partijleider Jan Marijnissen, de vader van Lilian Marijnissen.

De partij had destijds de leuze 'Stem tegen, stem SP' en het symbool was de tomaat (om uit protest mee te gooien). Regeringsdeelname was lange tijd onbespreekbaar, maar wordt de laatste jaren niet meer uitgesloten.

De SP komt op voor mensen met lage inkomens. Belangrijke thema's zijn huren en de zorg. Bij de verkiezingen in 2006 haalde de partij 25 zetels. Daar zijn er nog 9 van over.

Lilian Marijnissen (38) woont nog altijd in Oss, waar haar vader als fabrieksarbeider en lasser werkte voor hij politicus werd. Als kleuter stond ze al op een verkiezingsposter, voorop de fiets bij haar vader.

Op 17-jarige leeftijd werd ze gekozen tot gemeenteraadslid, maar ze moest tot haar achttiende wachten tot ze haar zetel mocht innemen. In 2017 werd ze Kamerlid en een paar maanden later volgde ze Emile Roemer op als partijleider. Ze was toen 32 jaar.

Tot nu heeft de SP onder haar leiding nog geen verkiezingen gewonnen, maar Marijnissen blijft ervoor gaan. Ze hamert erop dat de SP met 9 zetels nog altijd de tweede oppositiepartij van het land is, en de eerste die het thema 'bestaanszekerheid' op de politieke agenda zette.

Het gesprek met Marijnissen is na 08.30 uur in het NOS Radio 1 Journaal.

gisteren, 07:01

Samenvatting van de dag van gisteren

Pieter Omtzigt lijkt een lichte voorkeur te hebben voor een centrumrechtse coalitie met de VVD. Bij een bijeenkomst in Enschede noemde hij een minderheidskabinet van zes partijen een reële mogelijk. Tot teleurstelling van GroenLinks-PvdA. Later nuanceerde Omtzigt zijn uitspraken: pas na de verkiezingen maakt hij een keus.

D66-leider Rob Jetten kookte bloemkool op Indische wijze bij BinnensteBuiten. Hij zei daar dat hij na de politiek wel een strandtent wil beginnen.

Het Sociaal en Cultureel Planbureau (SCP) bekeek de verkiezingsprogramma's en concludeert dat de partijen van alles beloven, maar dat ze onvoldoende keuzes maken om die beloftes waar te maken.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791310,Israël herdenkt terreuraanslag • 'Evacuatiecorridor naar zuiden Gaza open',NOS.nl,2023-11-07,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

12:59

NCAB: 'Antisemitisme sneller en heftiger dan ooit '

De Nationaal Coördinator Antisemitismebestrijding (NCAB) is bezorgd over de toename van het aantal antisemitische incidenten in Nederland. Hij reageert daarmee op een bekendmaking van het Centrum Informatie en Documentatie Israël (CIDI). Volgens dat instituut is het aantal meldingen sinds het uitbreken van de oorlog op 7 oktober enorm gestegen.

Uit voorlopige cijfers over oktober zou blijken dat het gaat om een verachtvoudiging van het aantal meldingen ten opzichte van eerdere jaren in oktober. Absolute aantallen kan het CIDI naar eigen zeggen nog niet geven omdat de meldingen over de afgelopen maand nog steeds binnenkomen.

Volgens NCAB Eddo Verdoner zijn de incidenten ""sneller en heftiger dan ooit"". Volgens hem spelen sociale media daarbij een belangrijke rol. ""Beelden komen nog sneller, nog directer en ongefilterd bij de hele samenleving terecht. Ook op de mobieltjes van 9- en 10-jarige kinderen. Dit werkt door in de offline wereld, ook op het schoolplein en in de klas.""

Wat er in Nederland gebeurt is volgens het NCAB ""helaas in lijn met wat we elders in Europa zien"". Hij roept iedereen op om zich uit te spreken. ""We moeten antisemitisme niet gewoon gaan vinden maar keer op keer stevig afkeuren en een heldere norm stellen. Joodse gemeenschappen zijn bang en worden bedreigd.""

11:17

Beschietingen in grensstreek Israël/Libanon

Ook in de grensstreek tussen Israël en Libanon blijft het onrustig. Verschillende media melden beschietingen over en weer in het noorden van Israël.

Het Israëlische leger meldt dat het met een tank ""een terroristengroep"" heeft aangevallen in Libanon die probeerde een antitankraket te lanceren. Ook zou Israël eerder op de dag meerdere Hezbollah-strijders hebben aangevallen.

Over slachtoffers is niks bekendgemaakt.

10:47

Leger Israël: evacuatiecorridor naar zuiden Gaza open

Het Israëlische leger zegt dat het opnieuw burgers in Gaza-Stad de kans geeft om te vertrekken naar het zuiden van de Gazastrook. Dat zou kunnen gebeuren via de Salah al-Din weg, een van de belangrijkste wegen naar het zuiden. Die zou nu open zijn.

Volgens het Israëlische leger gebruiken velen al deze route om de stad te verlaten. Via sociale media worden daar beelden van verspreid. Onduidelijk is of dit ook daadwerkelijk het geval is. De beelden kunnen niet onafhankelijk worden geverifieerd.

De afgelopen dagen werd er vaker gezegd dat er een evacuatiecorridor zou worden ingesteld. Wegens hevige gevechten kwam daar weinig van terecht. Hamas en Israël gaven elkaar hier de schuld van. Afgelopen tijd zijn geregeld vluchtelingen slachtoffer geworden van raketinslagen; ook zou Hamas burgers dwingen om op hun plek te blijven. 

10:11

Moment van stilte in heel Israël

Om 11.00 uur lokale tijd (10.00 uur Nederlandse tijd) is in heel Israël een moment van stilte geweest om de slachtoffers van de aanval van Hamas te herdenken. Die terreuraanslag (op 7 oktober) is vandaag precies een maand geleden.

Het initiatief kwam van nabestaanden van slachtoffers. Zij riepen ook op om vandaag een zwart shirt te dragen en na het moment van stilte het Israëlische volkslied te zingen.

Bij de aanval van Hamas, een maand geleden, kwamen 1400 mensen om. Ook werden er zeker 240 gegijzeld. De meeste van hen zitten nog vast in de Gazastrook. Het is onduidelijk hoe het met hen gaat.

08:58

De dag in Gaza in beeld

08:44

Israël: Hamas-bolwerk overgenomen in noorden Gaza

Het Israëlische leger zegt dat het een Hamas-bolwerk in het noorden van de Gazastrook heeft overgenomen. Op de plek zouden onder meer antitankwerpers, raketten, wapens en inlichtingenmateriaal liggen. Bij gevechten tussen Israël en Hamas zouden tien strijders van Hamas zijn gedood. Over verliezen aan Israëlische kant zijn geen meldingen gedaan.

07:44

Pentagon: legerbases in Syrië en Irak 38 keer aangevalllen

Amerikaanse legerbases in Syrië en Irak zijn de afgelopen weken 38 keer aangevallen. Dat heeft het Pentagon gezegd. De meeste aanvallen waren met raketten of drones en werden volgens de Amerikanen uitgevoerd door groepen die banden hebben met Iran. 

Hoewel de Amerikanen zeggen dat de meeste aanvallen verijdeld zijn en weinig schade hebben aangericht, zijn er toch minstens 46 militairen gewond geraakt. Het Pentagon zegt krachtiger te zullen reageren als de aanvallen niet stoppen.

07:21

Nieuwe luchtaanvallen in gehele Gazastrook

Het Israëlische leger heeft afgelopen nacht opnieuw luchtaanvallen uitgevoerd in de gehele Gazastrook, melden Israëlische en Palestijnse media. In het door Israël omsingelde Gaza-Stad zouden meerdere doelen zijn bestookt. Volgens de Palestijnse Rode Halve Maan (een zusterorganisatie van het Rode Kruis) kwamen raketten dicht bij het al-Quds-ziekenhuis neer. Vorige week raakte het ziekenhuis al zwaar beschadigd na beschietingen in de buurt.

Ook in het zuiden van de Gazastrook worden bombardementen gemeld door onder meer Al Jazeera. De nieuwszender zegt dat twintig mensen zijn omgekomen in Rafah. Ook in Khan Younis zouden luchtaanvallen zijn geweest.

06:52

'Dodental Gaza boven de 10.000'

Het ministerie van Gezondheid in Gaza, dat onder gezag staat van Hamas, zegt dat het aantal Palestijnen dat gedood is in de Gazastrook de 10.000 heeft gepasseerd. Ook zouden meer dan 25.000 mensen gewond zijn geraakt sinds de oorlog precies een maand geleden begon. Hoeveel strijders van Hamas er zijn omgekomen is niet bekendgemaakt.

In de maand dat de oorlog nu duurt is zeker zeventig procent van de ruim 2 miljoen inwoners in de Gazastrook ontheemd. Dat zegt een woordvoerder van de Verenigde Naties. De meesten leven in erbarmelijke omstandigheden op straat omdat de door de VN gerunde scholen geen capaciteit meer hebben om mensen op te vangen. Veel mensen hebben een tekort aan voedsel, medicijnen, water en brandstof, aldus de VN.

05:48

Indonesië: ziekenhuis Gaza gebruikt voor humanitaire doeleinden

Het Indonesische ziekenhuis in Gaza is gebouwd voor humanitaire doeleinden en wordt daar ook voor gebruikt. Dat zegt het Indonesische ministerie van Buitenlandse Zaken in reactie op de beschuldiging van Israël dat het ziekenhuis door Hamas wordt gebruikt. Volgens het ministerie liggen er momenteel bovendien veel meer mensen in het ziekenhuis dan er behandeld kunnen worden.

Israël beschuldigt Hamas er al langer van dat de groep ziekenhuizen gebruikt als schuilplaatsen en commando- en controlecentra. Hamas ontkent dit. MER-C, de organisatie achter het Indonesische ziekenhuis, zegt dat Israël de beschuldiging gebruikt als voorwendsel voor een aanval op het ziekenhuis.

Het ziekenhuis in Bait Lahia, in het noorden van Gaza, werd in 2016 geopend. Het werd gebouwd met geld van Indonesische burgers en islamitische hulporganisaties.

03:04

Demonstratie voor staakt-het-vuren bij Vrijheidsbeeld

Honderden demonstranten hebben bij het Vrijheidsbeeld in New York gedemonstreerd voor een staakt-het-vuren in de Gazastrook. De organisatie bestaat uit leden van de Joodse gemeenschap die voor een wapenstilstand zijn. In de afgelopen weken organiseerde de groep al eens vergelijkbare acties in Grand Central Station in New York en bij Capitol Hill in Washington.

03:05

Netanyahu herhaalt: geen staakt-het-vuren tot vrijlating gijzelaars

Zolang de Israëlische gijzelaars niet zijn vrijgelaten door Hamas, komt er geen algemeen staakt-het-vuren. Dat heeft de Israëlische premier Netanyahu herhaald in een interview met de Amerikaanse nieuwszender ABC News. Zo'n wapenstilstand noemt hij een overgave aan Hamas, en hij vergelijkt het met een staakt-het-vuren met terreurbeweging al-Qaida na de aanslagen van 11 september 2001 in de VS.

""Wat korte tactische pauzes betreft - hier en daar een uur - die hebben we wel vaker gehad"", ging Netanyahu verder. ""Ik zal de omstandigheden in de gaten houden om humanitaire goederen toe te laten of individuele gijzelaars te laten vertrekken. Maar ik denk niet dat het tot een algeheel staakt-het-vuren zal komen.""

In het interview ging het verder nog over de mogelijke verhoudingen na de oorlog. Daarover zei hij dat hij denkt dat Israël een ""blijvende veiligheidsverantwoordelijkheid"" zal houden in de Gazastrook. ""Omdat we hebben gezien wat er gebeurt als dat niet zo is. Als we niet de veiligheidsverantwoordelijkheid hebben, krijgen we te maken met een uitbarsting van terreur die we ons niet konden voorstellen.""

03:04

Marije is Joods en docent: 'Mensen denken vaak dat je sowieso voor Israël bent

Marije is docent geschiedenis. Haar Joodse achternaam noemt ze liever niet en de Israëlisch/Palestijnse-oorlog behandelt ze niet in de klas, uit vrees dat ze partijdig wordt gevonden.

03:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42791327,Timmermans wil geen minister meer worden ,NOS.nl,2023-11-08,In een door Tubantia georganiseerd lijsttrekkersdebat zei GL-PvdA-lijsttrekker Frans Timmermans dat hij alleen premier of fractievoorzitter in de Tweede Kamer wil worden.,2023-01-01,2023-11-01,2023-11-06
42791332,Centraal Planbureau in doorrekening: duidelijke verschillen tussen partijen ,NOS.nl,2023-11-08,"Er zijn op veel vlakken duidelijke en soms zelfs forse verschillen in de financieel-economische keuzes van de partijen. Dat blijkt uit de doorrekening die het Centraal Planbureau heeft gemaakt van acht verkiezingsprogramma's.

Alle partijen die nu in de Tweede Kamer zitten konden meedoen, maar om uiteenlopende redenen hebben maar acht van dat aanbod gebruikgemaakt: VVD, D66, GroenLinks-PvdA, CDA, ChristenUnie, Volt, JA21, en SGP. Er zijn meer partijen dan anders die niet meedoen.

Een van de argumenten om de programma's niet te laten doorrekenen, is bijvoorbeeld kritiek op de economische modellen die het CPB gebruikt. CPB-directeur Hasekamp denkt dat de relatief geringe deelname ook iets zegt over de versplintering van het politieke landschap.

Bestaanszekerheid

Hasekamp noemt als een van de dingen die opvallen dat er veel aandacht is voor bestaanszekerheid. Bij alle partijen stijgt de koopkracht in de komende kabinetsperiode. GroenLinks-PvdA, ChristenUnie en Volt kiezen er het meest voor om de inkomensverschillen te verkleinen. Bij het CDA en de SGP verandert de inkomensverdeling ten opzichte van al eerder genomen maatregelen niet wezenlijk en bij JA21 gaan de laagste inkomens er relatief wat op achteruit.

Bij de meeste partijen daalt de armoede, hoewel ook daar de mate waarin verschilt. Het is voor het eerst dat het Planbureau de gevolgen van de maatregelen voor de armoede heeft uitgerekend. Volgens de CPB-berekening verhoogt de VVD het minimumloon met 5 procent en komt het in 2028 uit op 16,72 euro per uur. Linkse partijen komen vaak rond de 18 euro uit.

Volgens het CPB verhogen alle partijen die hun programma hebben laten doorrekenen de lasten. Maar de verschillen zijn groot als wordt ingezoomd op wie de lasten betaalt. Per saldo verlagen GroenLinks-PvdA en ChristenUnie de lasten voor gezinnen het meest. De VVD, D66, JA21 en de SGP verlagen die lasten ook. En bij bijna alle partijen nemen de lasten voor bedrijven toe. Alleen Volt en in iets mindere mate JA21 verlagen die.

Bij GroenLinks-PvdA nemen zowel de overheidsbestedingen als de consumptie van huishoudens toe, waardoor de economie licht groeit. Andere partijen met een positief effect op de economische groei zijn VVD, Volt en JA21.

Geen stemwijzer

Het CPB benadrukt dat de doorrekening van budgettaire en economische effecten maar één aspect is van de keuzes bij verkiezingen. De doorrekening is dan ook geen stemwijzer, onderstreept het CPB.

Behalve het CPB heeft ook het Planbureau voor de Leefomgeving programma's geanalyseerd. Het gaat daarbij om de programma's van VVD, D66, ChristenUnie, GroenLinks-PvdA en Volt.

Volgens het PBL is het niet waarschijnlijk dat de plannen voldoende zijn voor een klimaatneutraal Nederland in 2040. GroenLinks-PvdA, D66 en Volt willen al in 2040 klimaatneutraliteit bereiken. Zij combineren dit met forse extra lasten voor de industrie.

Fundamenteel andere keuzes

Op het eerste gezicht liggen de ambities van de deelnemende partijen op het gebied van leefomgeving dicht bij elkaar, vindt het PBL. Maar ze maken wel fundamenteel andere keuzes om de doelen te halen: ""Dit heeft invloed op onze dagelijkse leefomgeving en leidt vooral op termijn tot een heel ander Nederland.""

Het tempo waarin de partijen uitstoot van stikstof en broeikasgassen uit de landbouw terugdringen, verschilt. Bij D66, GroenLinks-PvdA, en Volt loopt de uitstoot meer terug dan bij ChristenUnie en VVD. De veehouderij zal bij die eerste drie partijen meer krimpen dan bij VVD en ChristenUnie.

Alle deelnemende partijen investeren in een goedkoper en beter openbaar vervoer. ChristenUnie, GroenLinks-PvdA en Volt hebben hier de grootste bedragen voor gereserveerd. De VVD investeert als enige partij in een extra uitbreiding van het autowegensnelwegennet.",2023-01-01,2023-11-01,2023-11-06
42791334,Kijk hier de Q&A met Forum-leider Baudet terug,NOS.nl,2023-11-08,FvD-lijsttrekker Thierry Baudet beantwoordde vragen die gesteld werden op Instagram.,2023-01-01,2023-11-01,2023-11-06
42791345,Keuringsdienst binnenvaartschepen is licentie kwijt vanwege partijdigheid,NOS.nl,2023-11-08,"Het Nederlands Bureau Keuringen Binnenvaart (NBKB) is onlangs zijn keuringslicentie kwijtgeraakt vanwege problemen in de bedrijfsvoering en omdat het bureau partijdig is. Dat staat in een brief van demissionair minister Mark Harbers van Infrastructuur en Waterstaat aan de Tweede Kamer.

De Raad voor Accreditatie (RvA) trok de licentie onlangs voor zes maanden in, maar maakte niet bekend waarom. Naar aanleiding van de schorsing nam de directeur van het NBKB afgelopen week ontslag, schrijft Omroep Fryslân.

Bruine vloot

Het NBKB keurt naar schatting zo'n 60 procent van alle binnenvaartschepen, bijna 8000 stuks. Daaronder valt ook een groot deel van de schepen van de zogenoemde bruine vloot.

Vorig jaar zijn op twee van die historische schepen dodelijke ongevallen gebeurd. Niet duidelijk is of die bewuste schepen zijn gekeurd door de NBKB.

De Onderzoeksraad voor Veiligheid concludeerde dit jaar al dat er onvoldoende toezicht op de veiligheid aan boord van schepen van de bruine vloot is.

Verbeteringen

Het NBKB moet de komende zes maanden verbeteringen doorvoeren. Als dat niet lukt, wordt de accreditatie definitief ingetrokken.

De minister stelt voor om in uitzonderlijke gevallen certificaten die binnenkort verlopen met een halfjaar te verlengen. Schippers die binnenkort gekeurd zouden moeten worden door de NBKB, kunnen nog terecht bij twee andere instanties.",2023-01-01,2023-11-01,2023-11-06
42791369,Baudet te gast in NOS Radio 1 Journaal • CPB rekent verkiezingsprogramma door,NOS.nl,2023-11-08,"Er zijn tijdens deze campagne best wat nieuwe gezichten. In onze verkiezingstool stellen we alle lijsttrekkers en partijen voor

07:20

Podcast De Campagne Stemming over wrevel op links en debatafzeggingen

In de dagelijkse podcast De Campagne Stemming staan Xander van der Wulp en Joost Vullings onder meer stil bij de verschillen tussen de SP en GroenLinks/PvdA. Ze verbazen zich erover dat Lilian Marijnissen haar collega Frans Timmermans nog nooit heeft gesproken en concluderen dat er kennelijk, hoewel Timmermans het heeft over een uitgestoken hand, toch ""wat wrevel"" tussen de twee linkse partijen bestaat. 

Verder gaat het over de afzegging van Frans Timmermans (GroenLinks/PvdA) en Pieter Omtzigt (NSC) voor het RTL Verkiezingsdebat van aanstaande zondag. Ze lijken niet meer te durven, zeggen Van der Wulp en Vullings. Dat biedt dan wel de kans aan Esther Ouwehand (Partij voor de Dieren) en Lilian Marijnissen (SP).

Henri Bontenbal valt nog steeds buiten de boot, maar die zit hoe dan ook lekker in de wedstrijd, zien de podcasters van de NOS en EenVandaag. Bij Tubantia durfde hij gisteren zelfs te voorspellen dat zijn CDA opnieuw 15 zetels kan gaan halen. 

Verder kijken Van der Wulp en Vullings uit naar de presentatie van de doorrekening van de partijprogramma's door het CPB om 10.30 uur. Zij zijn vóór die doorrekening, want die geeft toch meer inzicht in wat partijen willen. Je ziet niet alleen dat partijen bijvoorbeeld beter onderwijs willen, maar ook hoeveel ze daar dan voor over hebben, zegt Vullings.

07:18

CPB komt om 10.30 uur met de doorrekeningen van de verkiezingsprogramma's

Het Centraal Planbureau (CPB) komt dadelijk met de traditionele doorrekening van de verkiezingsprogramma's. Maar daar zitten niet de plannen bij van twee partijen die hoog staan in de peilingen. NSC van Pieter Omtzigt en BBB van Caroline van der Plas hebben hun voorstellen niet laten doorrekenen. Hetzelfde geldt voor de SP, PVV, Partij voor de Dieren, Denk en Forum voor Democratie.

Ze hebben kritiek op de manier waarop de rekenmeesters van het CPB hun werk doen. Die kritiek is er al veel langer, maar nog nooit was het aantal weigeraars zo groot. Daarmee geeft de doorrekening deze keer dus lang geen volledig beeld.

Lees hier verder:

07:12

FvD-leider Baudet, te gast bij Radio 1 Journaal, vindt schorsing ""hoogst opmerkelijk""

Een onderwerp dat ongetwijfeld aan de orde komt in het gesprek met Thierry Baudet in het NOS Radio 1 Journaal is het voorstel van de integriteitscommissie van de Tweede Kamer om drie Kamerleden van Forum voor Democratie te schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

Dat is de conclusie van het College van onderzoek Integriteit van de Tweede Kamer. Daarin zitten drie onafhankelijke deskundigen, geen Kamerleden.

FvD vindt de timing, twee weken voor de Tweede Kamerverkiezingen, ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FvD-kandidaten geen spreekrecht zullen hebben na de verkiezingen"", zo staat in een mail aan alle leden.

07:10

Thierry Baudet te gast in het NOS Radio 1 journaal. Waar staan hij en zijn partij voor? 

Forum voor Democratie (FvD) werd in 2015 opgericht als politieke denktank door Thierry Baudet en Henk Otten. Zij waren fel tegenstander van het associatieverdrag met Oekraïne, waarover in 2016 een referendum werd gehouden. Voor de verkiezingen van 2017 werd FvD een politieke partij, die twee zetels in de Tweede Kamer veroverde. Partijleider Baudet sprak een grote groep mensen aan die partijen als VVD en PVV niet conservatief-rechts genoeg vonden.

De partij groeide razendsnel, zowel in de provincie als in Eerste en Tweede Kamer. Maar door ruzies over omstreden uitlatingen, de steeds rechtsere koers en bijvoorbeeld de coronastandpunten zijn er inmiddels veel afsplitsingen. Belangrijkste verkiezingsthema's voor FvD zijn: invoering van een bindend referendum, vertrek uit de EU, een asiel- en naturalisatiestop en een einde aan de ""klimaathysterie"" en de ""krankzinnige woke-agenda"".

Thierry Baudet (40) werd in Heemstede geboren en ging in Haarlem naar school. Hij studeerde geschiedenis en rechten en werd docent aan de Universiteit Leiden. In de jaren daarna werd Baudet steeds meer een publiek figuur van rechts-conservatieve signatuur. Hij had een column in NRC, schreef boeken en maakte programma's. In 2015 richtte Baudet Forum voor Democratie op, waarmee hij twee jaar later in de Tweede Kamer kwam.

Sinds die tijd zijn de partijleider en zijn partij met regelmaat onderwerp van controverse, onder meer toen Baudet het coronabeleid met de Holocaust vergeleek en toen hij zei dat de wereld wordt geregeerd door reptielachtigen. Ook zijn pro-Russische opstelling doet regelmatig de wenkbrauwen fronsen. Zelf noemt Baudet de invoering van een referendum het belangrijkste standpunt van zijn partij.

07:05

Onderwijs belangrijk thema voor Volt, wel vragen over uitvoerbaarheid

Lijsttrekker Laurens Dassen van Volt was gisteravond te gast bij Nieuwsuur. Het programma legde de onderwijsplannen van deze partij voor aan leraren. De partij wil onder meer uitbreidingen van het lespakket, gratis maaltijden op school en meer aandacht voor het mentale welzijn van leerlingen.

Het thema onderwijs is verweven door het verkiezingsprogramma van Volt. Dat is niet voor niks, zegt lijsttrekker Laurens Dassen, want ""het onderwijs is de plek waar leerlingen zichzelf ontwikkelen en hun toekomst vormgeven"".

In het programma stelt Volt onder andere vijftien uitbreidingen van het lespakket en geheel nieuwe vakken voor in het primair en voortgezet onderwijs. Zo wil de partij dat er lessen komen over Europees burgerschap, over kunstmatige intelligentie en er moet een lesprogramma over ADHD en autisme komen.

Onderwijsbonden en docenten zijn kritisch. Zij vragen zich af hoe Volt dit wil betalen en uitvoeren.

Lees hier meer:

07:02

Samenvatting van de dag van gisteren

Steeds minder partijen laten hun verkiezingsprogramma doorrekenen. 

Frans Timmermans (GroenLinks/PvdA) en Pieter Omtzigt (NSC) doen zondag niet mee aan het tweede RTL verkiezingsdebat. Van Timmermans is de 'agenda te vol' en voor Omtzigt past het 'format minder'. Andere lijsttrekkers reageerden teleurgesteld. Yesilgöz (VVD), Wilders (PVV), Van der Plas (BBB), Ouwehand (PvdD), Jetten (D66) en Marijnissen (SP) gaan wel met elkaar in debat.

CDA-lijsttrekker Bontenbal hoopt op een grote verrassing bij de verkiezingen van 22 november. Zijn partij wordt in de meest recente Peilingwijzer geschat op 3 tot 5 zetels.

Maar hij verwacht er zelf 15, zegt hij in de serie Van Torentje naar Torentje van Tubantia en de Universiteit Twente.

gisteren, 07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791377,Rellen bij protest tegen amnestie voor Catalaanse separatisten in Madrid,NOS.nl,2023-11-08,"Bij een protest voor het hoofdkwartier van de Spaanse socialistische partij (PSOE) in Madrid zijn gisteravond rellen uitgebroken. Duizenden Spanjaarden, volgens de autoriteiten zo'n 7000, gingen de straat op om te protesteren tegen de amnestie die premier Sánchez wil verlenen aan de Catalanen die in 2017 de onafhankelijkheid probeerden uit te roepen.

De actie begon rond 20.00 uur en rond 22.00 uur gisteravond brak het geweld uit, meldt dagblad El País. Een deel van de betogers gooide met stenen, vuurwerkbommen, volle bierflessen en andere voorwerpen naar de politie. Ook bracht een deel de Hitlergroet en werd er door sommigen ""Viva Franco"" geroepen, verwijzend naar het dictatoriale regime van fascistenleider Francisco Franco, dat tussen 1939 en 1975 regeerde in Spanje.

De politie zette traangas in en gebruikte wapenstokken. Dagblad La Vanguardia meldt dat er zeker 39 mensen gewond zijn geraakt, onder wie 29 politieagenten. Zeker zes mensen zouden zijn gearresteerd.

Dit zijn beelden van het protest:

Steun van Catalaanse partijen

De betogers zijn woedend over het plan van premier Sánchez om amnestie te verlenen aan de separatisten die in 2017 probeerden om via een illegaal referendum onafhankelijk te worden. Sánchez hoopt zo samen met de Catalanen een meerderheid te vormen in het Spaanse parlement.

De PSOE van Sánchez verloor in juli de verkiezingen van de rechts-conservatieve Partido Popular, maar die wist geen coalitie te vormen. Als Sánchez nu gesteund zou worden door de linkse en Catalaanse partijen, zou hij alsnog weer premier kunnen worden.

Vooral voor Spaanse nationalisten is het amnestieplan niet te verteren. Zij hebben niets op met de Catalaanse onafhankelijkheidsstrijd en willen de politici achter het illegale referendum opgesloten zien worden. Betogers scandeerden ook dat de Catalaanse separatist Carles Puigdemont gevangen moet worden gezet, net als Sánchez zelf.

Telegram

Maandag demonstreerden ook al duizenden mensen. Onder de aanwezigen waren ook gisteren parlementariërs van de radicaal-rechtse partij Vox. El País meldt dat er ook in extreemrechtse groepen op Telegram werd opgeroepen om bij het kantoor van de socialisten te demonstreren. Het protest lijkt ook breder dan alleen een actie tegen het amnestieplan. Een deel van de aanwezigen scandeerde ""Spanje is christelijk, niet islamitisch"", schrijft El País.

Premier Sánchez heeft het geweld veroordeeld. ""Sociale vooruitgang en samenleven zijn de moeite waard. Ze zullen de PSOE niet breken"", schrijft hij op X.",2023-01-01,2023-11-01,2023-11-06
42791386,Leraren over grootse onderwijsplannen Volt: 'Voor ons niet haalbaar',NOS.nl,2023-11-07,"Uitbreidingen van het lespakket, gratis maaltijden op school en meer aandacht voor het mentale welzijn van leerlingen. De politieke partij Volt heeft grootse plannen voor het onderwijs. Maar onderwijsbonden en leraren zeggen tegen Nieuwsuur dat de partij met deze plannen de échte problemen niet oplost.

Het thema onderwijs is verweven door het verkiezingsprogramma van Volt. Dat is niet voor niks, zegt lijsttrekker Laurens Dassen, want ""het onderwijs is de plek waar leerlingen zichzelf ontwikkelen en hun toekomst vormgeven"".

In het programma stelt Volt onder andere vijftien uitbreidingen van het lespakket en geheel nieuwe vakken voor in het primair en voortgezet onderwijs. Zo wil de partij dat er lessen komen over Europees burgerschap, over kunstmatige intelligentie en er moet een lesprogramma over ADHD en autisme komen.

'Plannen leiden af van de kern'

Onderwijsbonden en docenten zijn kritisch. Zij vragen zich af hoe Volt dit wil betalen en uitvoeren. De Algemene Onderwijsbond (AOb) zegt bijvoorbeeld dat de plannen er op papier mooi uitzien, maar ""afleiden van de kern: het oplossen van het lerarentekort"", aldus AOb-bestuurder Jelmer Evers. Volgens de recentste cijfers is er in het primair onderwijs alleen al een tekort aan 9700 fulltime leerkrachten.

Dassen zegt de zorgen te begrijpen. Hij noemt het lerarentekort ""een van de grote problemen van deze tijd"". ""En het tekort wordt steeds groter"". Om dat op te lossen wil hij de administratieve druk voor leraren verlagen. ""Nu gaat nog 6,5 uur per week naar administratieve taken."" Daarnaast moet het salaris omhoog en wil Volt dat de lerarenopleiding gratis wordt.

Nieuwsuur legde de onderwijsplannen van Volt voor aan twee leraren. ""Het zijn hele leuke ideeën, maar zeker op de korte termijn voor ons niet haalbaar"": 

Volt wil ook gratis gezonde schoolmaaltijden verzorgen op alle scholen ""naar Zweeds model"", waarbij ""de maaltijd wordt gezien als onderdeel van het schoolprogramma"". Maar in Zweden hebben scholen kantines met extern personeel. Leraren zeggen tegen Nieuwsuur dat ze vrezen dat zij in hun eigen pauzes boterhammen zullen moeten smeren.

""Daar zijn externe partijen voor"", zegt Dassen. ""Wij zeggen: zorg dat dat wordt uitgebreid en dat ministeries daar zaken mee doen.""

En ook de extra lessen, bijvoorbeeld op het gebied van digitale vaardigheid, wil Dassen deels uitbesteden. ""Dan zorg je dat het voor leraren werkbaar blijft.""

Hoe Volt al die externe partijen gaat betalen, is nog onduidelijk. ""Dat zijn we nu aan het bekijken. We laten ons verkiezingsprogramma ook deels doorrekenen. Niet al die vijftien zaken zullen we van buitenaf kunnen inhuren. Maar voor zaken als het welzijn van leerlingen, digitale vaardigheden, zwemles en schoollunches moet je kijken naar externe partners.""

'Niet wat het onderwijs nodig heeft'

Op een Algemene Ledenvergadering van Volt in september waarschuwde ook Volt-lid Jori Mur voor de werkdruk die de voorgestelde lesuitbreidingen met zich mee zouden brengen. Mur werkt in de onderwijssector en zegt, net als andere leraren en bonden: ""Dit is niet wat het onderwijs nu nodig heeft"".

Dassen: ""Uiteindelijk wil je ook kijken: waar wil je met het onderwijs naartoe? Ik realiseer me dat niet alle punten die we willen van de een op de andere dag geregeld zijn. Maar dat wil niet zeggen dat je daar als politiek niet al over na moet denken.""

Volt strijdt ook voor meer transparantie binnen de politiek over contacten met lobbyisten. Nieuwsuur vroeg Dassen naar lobbypraktijken binnen zijn eigen partij en naar zijn radicale klimaatplannen. Kijk hier het hele gesprek terug:",2023-01-01,2023-11-01,2023-11-06
42791439,VVD en GroenLinks-PvdA kritisch over Omtzigt • Mirjam Bikker (ChristenUnie) te gast op NPO Radio 1,NOS.nl,2023-11-09,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

07:40

VVD en GroenLinks-PvdA kritisch over Omtzigt

VVD en GroenLinks-PvdA hebben kritiek op NSC-leider Omtzigt. Die heeft zijn verkiezingsprogramma niet laten doorrekenen door het Centraal Planbureau, maar hij leverde gisteren wel commentaar op de programma's van anderen. Omtzigt zei gisteren dat hem in het VVD-programma vooral is opgevallen dat die partij ""de hele ontwikkelingssamenwerking afschaft"". Hij voegde eraan toe: ""Dat ging vrij hard."" En hij plaatste ook kritische kanttekeningen bij de manier waarop GroenLinks-PvdA vermogensbelasting heft en de spaartaks verhoogt.

VVD-lijsttrekker Yesilgöz zegt daarover in het NOS Radio 1 Journaal: ""Als je ervoor kiest de doorrekening niet te laten maken, dan hebben mensen geen idee welke keuzes je gaat maken en hoe je die gaat betalen. En als je dan ondertussen commentaar hebt op de planen van anderen, dan moet het wel twee kanten op."" En GroenLinks-PvdA-fractievoorzitter Klaver: ""Als de plannen die Omtzigt heeft gepresenteerd door het kabinet naar de Tweede Kamer waren gestuurd, dan had hij altijd gezegd: 'Dit is nog niet af, daar wil ik berekeningen van zien.' "" Ook volgens Klaver is het niet gepast dat Omtzigt geen berekeningen levert, maar wel commentaar heeft op anderen.

07:15

De dagelijkse podcast De Campagne Stemming: gezin Omtzigt bepaalt mee wie premier wordt

In de dagelijkse podcast De Campagne Stemming staan Xander van der Wulp en Joost Vullings onder meer stil bij de doorrekening van de verkiezingsprogramma's door het Centraal Planbureau (CPB).

Van der Wulp kreeg een berichtje van kritische luisteraar Jos. Die vindt dat het politieke nieuws wat beter over het jaar verspreid moet worden. In de zomer was het heel stil, zegt hij, en nu is alles ineens heel belangrijk en moet iedereen achter het nieuws aanrennen. ""Start eerst maar eens met het beëindigen van de veel te lange recessies"", vindt Jos. Het is de quote van de dag in de podcast.

Er zit nieuws in de nieuwe peilingen, bijvoorbeeld de laatste van I&O. NSC krijgt er twee zetels bij, BBB verliest er drie. De druk op NSC-lijsttrekker Pieter Omtzigt neemt toe, is de conclusie. Zijn partij zou de grootste kunnen worden. Van der Wulp kwam de zes partijstrategen van NSC in de gang van de Tweede Kamer tegen. ""Deze mensen gaan het dus bepalen voor deze partij, die zitten nu ook al te bedenken 'wat moeten we na de verkiezingen'. Dat gaf een raar gevoel en ik merkte dat zij dat ook wel hadden"", vertelt Van der Wulp.

Vullings concludeert dat het gezin Omtzigt zou kunnen gaan bepalen wie de nieuwe premier wordt van Nederland. Omtzigt heeft nog geen besluit genomen of hij premier wil worden, zijn gezin speelt daarbij een belangrijke rol, zei hij eerder.

gisteren, 07:11

Henri Bontenbal (CDA) bij Nieuwsuur: het wordt frisser en compromislozer

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zei hij in een verkiezingsgesprek bij Nieuwsuur.

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zegt hij dat het ""frisser en compromislozer"" zal zijn. Vanavond is SP-lijsttrekker Lilian Marijnissen te gast. 

Lees hier verder:

07:03

Nieuwe Peilingwijzer: VVD en NSC samen aan kop

Vandaag is er weer een nieuwe Peilingwijzer. Daarin tekent zich een top 2 af van NSC en VVD, terwijl GroenLinks-PvdA achterblijft. Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en VVD en NSC anderzijds en is dat er nu met vijf zetels wel.

07:03

Mirjam Bikker (CU) te gast bij NOS Radio 1 Journaal, waar staan zij en haar partij voor?

Mirjam Bikker (41) is sinds 2006 politiek actief voor de ChristenUnie. Ze was raadslid in Utrecht en Eerste Kamerlid, voordat ze in 2021 overstapte naar de Tweede Kamer. In januari van dit jaar werd ze de partijleider, als opvolger van Gert-Jan Segers. Bescherming van kwetsbaren, tegengaan van mensenhandel en uitbuiting zijn belangrijke thema's voor haar. Bikker groeide op in Moordrecht en Nunspeet, en studeerde rechten in Utrecht.

In de gemeenteraad wist ze een locatie voor raamprostitutie gesloten te krijgen, vanwege de daar heersende misstanden. In de afgelopen kabinetscrisis benadrukte ze dat haar partij een gezinspartij is, en daarom niet kon instemmen met het beperken van de gezinshereniging voor statushouders, zoals de VVD wil. Bikker is lid van een kerkgemeente die zich rekent tot de meest orthodoxe vleugel binnen de Protestantse Kerk Nederland (PKN).

De ChristenUnie is in 2000 voortgekomen uit twee traditioneel gereformeerde partijen (GPV en RPF), maar inmiddels zijn ook veel evangelische christenen lid en actief voor de partij. Dat heeft de sfeer in de partij en de koers beïnvloed. Bij medisch-ethische onderwerpen als abortus en euthanasie staat de ChristenUnie nog steeds op de rem, maar op sociaaleconomisch gebied en migratie kijkt de partij steeds meer naar links.

Bewogenheid met de kwetsbaren, in Nederland en de rest van de wereld, is een speerpunt. Ook bij de nieuwe lijsttrekker Bikker. Zij moet als relatieve onbekende proberen zetelverlies te voorkomen of te beperken. Opnieuw deelnemen aan het kabinet lijkt niet haar streven.

gisteren, 07:01

Samenvatting van de dag van gisteren

NSC-lijsttrekker Pieter Omtzigt stelde de keuze om wel of niet premier te worden nog een dagje uit. In het radioprogramma Dit is de dag zei hij: ""Ik heb gelezen dat 85 procent van de kiezers dat ook niet belangrijk vindt."" BBB-leider Caroline van der Plas zei bij tv-programma Vandaag Inside dat ze het verstandiger vindt als Omtzigt ervoor kiest om gewoon Kamerlid te worden in plaats van premier.

Het Centraal Planbureau kwam met de doorrekeningen van de verkiezingsprogramma's van VVD, D66, GroenLinks-PvdA, CDA, ChristenUnie, Volt, JA21, en SGP. De plannen van de partijen zijn onder meer doorgerekend op economische groei, werkgelegenheid en armoede. De partijen hebben het zelf vooral over de punten waarin zij er goed vanaf komen.

CDA-lijsttrekker Henri Bontenbal zei bij Nieuwsuur dat hij hoopt op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA.

Frans Timmermans, de GroenLinks/PvdA-lijsttrekker, wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij bij Tubantia en de Universiteit Twente. Timmermans was in 2012-2014 minister van Buitenlandse Zaken in het kabinet-Rutte II. Daarvoor was hij staatssecretaris van Buitenlandse Zaken voor Europese samenwerking in het kabinet-Balkenende IV.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791443,"VVD en NSC samen aan kop in Peilingwijzer, GroenLinks-PvdA blijft achter",NOS.nl,2023-11-09,"Twee weken voor de verkiezingen tekent zich in de Peilingwijzer een top 2 af. NSC met 25 tot 31 zetels en de VVD met 26 tot 30 zetels gaan aan kop, terwijl GroenLinks-PvdA met 21 tot 25 zetels achterblijft. De Peilingwijzer is een gewogen gemiddelde van de peilingen van I&O Research en Ipsos/EenVandaag.

Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en de VVD en het NSC anderzijds, en is dat er nu met vijf zetels wel.

Daarbij gaan bij Ipsos/EenVandaag VVD en NSC aan kop, met 28 respectievelijk 26 zetels, en staat GroenLinks-PvdA daar duidelijk achter met 22 zetels, terwijl bij I&O Research NSC met 29 zetels drie zetels groter is dan de VVD, die weer 2 zetels groter is dan GroenLinks-PvdA.

Geen Timmermans-effect

Louwerse zegt dat de peilingen in elk geval geen Timmersmans-effect laten zien. ""De combinatie GroenLinks-PvdA staat in de Peilingwijzer ongeveer net zo hoog als vóórdat de partijen besloten een gezamenlijke lijst te vormen. Ze staan al bijna het hele jaar op hetzelfde niveau.""

Onderzoeker Asher van der Schelde van I&O zegt dat uit het kiezersonderzoek van zijn bureau naar voren komt dat Frans Timmermans voor de kiezers niet erg overtuigend is. Bovendien draait de campagne niet om klimaatverandering, een thema waarop GroenLinks-PvdA goed scoort.

Omtzigt wint debatten

Pieter Omtzigt doet het bij de kiezers juist goed. Zowel bij College Tour als bij het RTL-debat vonden kiezers hem blijkens onderzoek van I&O het meest overtuigend. 53 procent vond hem in het RTL-debat de beste, tegen slechts 14 procent voor Timmermans. Dilan Yesilgöz zit daar met 36 procent tussen.

Zij doet het vooral volgens haar eigen kiezers goed. Ze wordt ervaren als duidelijk en realistisch.

De partij van Omtzigt heeft volgens het I&O-onderzoek ook de meeste mogelijkheden om door te groeien. Van der Schelde vindt dat wel verrassend. ""Omtzigt trekt kiezers van links en rechts, dat is moeilijk bij elkaar te houden. We hielden er rekening mee dat hij wat zou verliezen zodra zijn programma bekend werd, maar we zien juist dat veel mensen die nog geen voorkeur hadden nu ook voor hem kiezen.""

Welke invloed het heeft dat Omtzigt nog niet weet of hij premier wil worden, is niet duidelijk. Daar heeft I&O geen onderzoek naar gedaan. Van der Schelde vindt dat Omtzigt dit slim aanpakt. ""Stel dat hij geen premier wil worden, dan moet hij iemand aanwijzen, en dan bestaat de kans dat mensen zeggen dat het voor hen niet meer hoeft.""

Nog geen gelopen race

Een gelopen race is het nog niet. Ook GroenLinks-PvdA heeft nog groeipotentieel en kan vooral kiezers winnen die nu D66 of Volt denken te stemmen.

Het verleden heeft geleerd dat er in de laatste week nog flinke verschuivingen kunnen komen, zegt Tom Louwerse. ""We hebben in Nederland een korte campagne, waardoor er op het laatst vaak nog wel wat verandert. In 2021 zag je dat D66 in de laatste week ineens omhoogging. En in 2017 liet de VVD de PVV aan het slot duidelijk achter zich.""

BBB zakt verder weg

De PVV staat nu in de Peilingwijzer op 16-20 zetels. ""Na een stijging stabiliseert het zeteltal van de PVV zich rond de koers die ze vorige keer ook hadden. Een echte doorbraak blijft uit"", aldus Louwerse.

BBB zakt duidelijk verder weg en staat nu op 7-11 zetels. Louwerse constateert dat NSC en BBB electorale concurrenten zijn en dat NSC die strijd nu duidelijk aan het winnen is.

De partij van Caroline van der Plas is zelfs zo ver weggezakt dat ze op min of meer gelijke hoogte staat met D66, dat op 6-10 zetels staat. Dat verschil valt binnen de foutmarge.

Overige partijen

De Partij voor de Dieren staat op 6-8, en wordt gevolgd door de SP met 4-6 zetels, en Volt, FVD, CDA, Denk en de ChristenUnie die alle op 3-5 staan.

De SGP staat op 2-4 en JA21 is gezakt naar 0-2 zetels. BIJ1 en 50Plus staan op 0 tot 1 zetel.

De NOS publiceert met enige regelmaat de Peilingwijzer. Daarin worden peilingen van I&O Research en Ipsos/Eenvandaag samengevoegd. Maurice de Hond wil met Peil.nl niet meewerken aan de Peilingwijzer. Meer over de methode achter de Peilingwijzer is te vinden op de website van politicoloog Tom Louwerse.",2023-01-01,2023-11-01,2023-11-06
42791483,Na problemen bij WTA Finals wil Navratilova ontslag van hoogste baas,NOS.nl,2023-11-06,"Nog één wedstrijd is er te spelen bij de WTA Finals, op de flink bekritiseerde baan in het Mexicaanse Cancun. En nog voordat de finale tussen Iga Swiatek en Jessica Pegula begonnen is, mengt ook tennislegende Martina Navratilova zich in de discussie over de omstandigheden. 

Ze vindt dat de baas van de Women's Tennis Association (WTA), Steve Simon, niet kan aanblijven na het debacle bij het eindejaarstoernooi, waar de beste acht speelsters van het seizoen strijden om de titel. ""Misschien is het tijd voor nieuw leiderschap bij de WTA"", zei de 18-voudig grandslamwinnares bij de zender Amazon Prime.

Korte voorbereidingstijd

Cancun kreeg de organisatie van de WTA Finals pas twee maanden van tevoren toegewezen. Die tijd bleek onvoldoende om voor een goede tennisbaan te zorgen. De regen zorgde voor extra problemen. Partijen moesten worden uitgesteld en de finale werd verplaatst naar maandag.

De speelsters klagen vooral over de tijdelijke hardcourtbaan, die boven op een golfbaan is gebouwd. De ballen zouden vreemd stuiteren en de baan was niet vroeg genoeg klaar om voldoende trainingsuren te kunnen maken voorafgaand aan het toernooi.

Aryna Sabalenka kwam al na de openingsdag met felle kritiek op de WTA. Ze voelde zich niet gerespecteerd. Later lieten ook andere speelsters van zich horen en nu dus ook Navratilova.

Navratilova pleit voor vrouw

""De tennissters hebben zich aangepast, want ze moesten wel. Maar waarom een toernooi organiseren tijdens het regenseizoen in Mexico? Er is een hele reeks slechte beslissingen genomen. Steve is acht jaar de baas geweest en dit is dan het resultaat"", aldus Navratilova.

En als het aan de inmiddels 67-jarige Tsjechische ligt, wordt de positie van Simon bij de WTA dan ingevuld door een vrouw. ""Dit is een organisatie voor vrouwen, maar in al die jaren hebben we slechts twee vrouwen aan het hoofd gehad. Er zijn genoeg vrouwen die de capaciteiten hebben. Ik denk dat het voor Steve lastig gaat worden om aan te blijven na alle negatieve signalen.""",2023-01-01,2023-11-01,2023-11-06
42791491,Afscheid van motocross doet Van de Ven pijn: 'Mijn lust en mijn leven' ,NOS.nl,2023-11-07,"Ze heeft haar handen gebroken en haar teen, twee keer haar scheen- en kuitbeen verbrijzeld, en haar kruisband en meniscus zijn weg. Ook is er kraakbeen weggehaald en heeft ze artrose in haar onderrug. En nog heeft ze lang getwijfeld.

Maar uiteindelijk was de conclusie van motocrosser Nancy van de Ven dat ze moet stoppen, op 25-jarige leeftijd, met pijn in het hart: ""Dit is mijn lust en mijn leven.""

Als je moet stoppen met wat je het allerliefste doet, is dat moeilijk, zegt Van de Ven. ""Ik heb niks anders in mijn leven als dit. Mijn leven draait hierom. Wat moet ik nu?""

Die laatste vraag beantwoordt ze zelf al. Vol overtuiging heeft ze zich al op nieuwe dingen gestort, zo heeft ze een baan bij motorproducent Yamaha geaccepteerd. Door haar drukke werk hoopt ze niet in een zwart gat te vallen.

Hoewel ze weet dat stoppen de verstandigste keuze is, doet de beslissing pijn. ""Ik heb alles gewonnen wat er te winnen is. Dus eigenlijk heb ik het wel uitgespeeld. Maar van de baan gedragen worden en dat is het dan, dat is een ellendig einde van je loopbaan.""

Doorzettingsvermogen

Terugkeren om mee te doen voor plek vijf tot en met tien ziet ze niet zitten. En om echt op topniveau terug te keren wordt een enorme klus en brengt ook risico's met zich mee, vanwege de artrose in haar rug. ""Je hebt maar één lichaam. Zo heb ik nooit gedacht, maar nu realiseer ik me dat er een leven is na het crossen.""

Doorzettingsvermogen heeft haar altijd ver gebracht. Eerdere blessures overwon ze allemaal en na vijf keer een tweede plek in het wereldkampioenschap WMX werd ze afgelopen jaar eindelijk wereldkampioen.

Ze sluit haar loopbaan dus af als regerend kampioen. Maar nu gaat het niet meer.

""Dit is de moeilijkste beslissing die ik ooit heb moeten nemen. Toen het nog niet publiekelijk bekend was, heb ik elke dag gedacht: is dit wel de beste beslissing? Dat is het denk ik wel.""",2023-01-01,2023-11-01,2023-11-06
42791534,Kijk hier de Q&A met PvdD-leider Ouwehand terug,NOS.nl,2023-11-17,Partij voor de Dieren-leider Esther Ouwehand beantwoordde vragen die gesteld werden op Instagram.,2023-01-01,2023-11-01,2023-11-13
42791548,Esther Ouwehand (PvdD) in NOS Radio 1 Journaal • Ruim helft kiesgerechtigden ouder dan 50,NOS.nl,2023-11-17,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

07:05

CBS: meer dan de helft van alle kiesgerechtigden 50 jaar of ouder 

Meer dan de helft (54 procent) van de 13,3 miljoen kiesgerechtigden in Nederland is 50 jaar of ouder, meldt het Centraal Bureau voor de Statistiek (CBS) op basis van bevolkingscijfers van 1 oktober. Een kwart van de mensen die mogen stemmen is jonger dan 35 jaar.

Het CBS verwacht dat de populatie die woensdag mag stemmen nog iets zal veranderen ten opzichte van begin oktober. In die periode worden zo'n 22.000 jongeren 18 jaar oud en mogen zij voor het eerst stemmen. Ook verwacht het CBS dat er zo'n 24.000 mensen overlijden in dezelfde periode.

07:03

PvdD-lijsttrekker Ouwehand in NOS Radio 1 Journaal, waar staan zij en haar partij voor?

Partij voor de Dieren-lijsttrekker Esther Ouwehand (47) groeide op in Katwijk. Na een (niet afgemaakte) studie beleid, communicatie en organisatie in Amsterdam en een baan bij een uitgeverij raakte ze in 2002 betrokken bij de Partij voor de Dieren. Sinds 2006 zit ze in de Tweede Kamer (twee keer onderbroken wegens ziekte). Sinds 2019 is ze fractievoorzitter.

Ouwehand staat bekend als gedreven en fel in het debat. Ze pleit voor radicale veranderingen in het klimaatbeleid en voor dierenrechten. Ze is veganist en sinds haar zestiende eet ze geen vlees meer nadat ze een reportage had gezien over dierentransporten.

Haar leiderschap stond onlangs plotseling ter discussie: het bestuur trok haar kandidatuur in vanwege mogelijke integriteitsschendingen. Op de achtergrond speelde een langslepende discussie over professionalisering van de partij. Een aangetreden nieuw bestuur en ook de overgrote meerderheid van de leden wilden wél door met Ouwehand.

De Partij voor de Dieren bestaat sinds 2002. Een van de uitgangspunten is dat er meer aandacht moet zijn voor het welzijn van dieren en dat het beleid milieuvriendelijker moet worden. Volgens de partij zijn radicale keuzes nodig en moeten we stoppen met ""oneindige economische groei"".

De eerste politiek leider Marianne Thieme eindigde Kamerdebatten steevast met: ""Voorts zijn wij van mening dat er een einde moet komen aan de bio-industrie."" De partij wil verder onder meer dat dierenrechten in de grondwet worden opgenomen en dat 'hobbyjacht' wordt verboden. De partij kwam in 2006 met twee zetels in de Tweede Kamer en groeide daarna naar de huidige zes.

07:02

Frans Timmermans (GroenLinks-PvdA) bij Nieuwsuur: hoofddoek bij politie toestaan

Bij Nieuwsuur kreeg Frans Timmermans (GL-PvdA) de vraag voorgelegd of politieagenten een hoofddoek of andere religieuze uitingen mogen dragen. De PvdA-voorgangers van Timmermans hadden het standpunt dat de politie neutraal moet zijn. Nu staat in het verkiezingsprogramma van GroenLinks-PvdA dat het wel mag. Wat is er veranderd, was de vraag.

""Dit is ons gezamenlijke standpunt geworden"", zei Timmermans. Hij noemt het standpunt een signaal. GL-PvdA wil hiermee meer ""moslima's"" bij de politie krijgen. Timmermans: ""We zijn een heel divers land en die diversiteit zal niet verdwijnen. De politie moet van en voor iedereen zijn. Er is een deel van de moslimbevolking die zich achtergesteld voelt. En als je dan ook nog zegt: 'je mag niet met een hoofddoek politieagent worden', dan help je dat proces niet.""

Van de andere partijen zijn VVD, PVV, NSC, BBB, CDA, SP, FvD, JA21, SGP, Volt en BVNL gezien hun verkiezingsprogramma's en stemgedrag tegen hoofddoekjes bij politieagenten die op straat hun werk doen.

Timmermans mocht, net als andere lijsttrekkers in eerdere uitzendingen, de partijen noemen waarmee hij een samenwerking wel ziet zitten. Hij noemde de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", zei hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zei hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

07:00

Welkom!

Wellkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791567,Yesilgöz krijgt vraag van VVD-donateur die ton aan partij gaf,NOS.nl,2023-11-16,"Frank van Gool, eigenaar van uitzendbureau Otto Workforce, mocht bij het SBS-debat een vraag stellen aan de lijsttrekkers. Politiek-verslaggever Sam Hagens wees erop dat Van Gool een ton doneerde aan de VVD.",2023-01-01,2023-11-01,2023-11-13
42791579,"Experts tegen Kamer niet eenduidig over situatie in Gaza, 'voorzichtig met conclusies'",NOS.nl,2023-11-16,"Experts die de Tweede Kamer hebben bijgepraat over het humanitair oorlogsrecht hebben geen eenduidig oordeel over het Israëlische optreden in Gaza. Dat bleek vandaag bij een gesprek met de buitenlandcommissie van de Kamer.

Tijdens de zitting verschijnt bij internationale media het bericht over VN-experts die menen dat Israël schendingen pleegt die wijzen op beginnende genocide. In de zitting gaat het daar niet over. Sprekers met militaire en juridische expertise zien groot menselijk lijden in Gaza. Maar het volkenrechtelijk beoordelen van gebeurtenissen is volgens hen niet eenvoudig.

""We moeten voorzichtig zijn met conclusies over mogelijke schendingen van internationaal recht"", vindt advocaat bij het Internationaal Strafhof (ICC) Knoops. ""Zolang we niet alle militaire en operationele feiten en afwegingen kennen is terughoudendheid van belang.""

Hoogleraar internationaal publiekrecht Nollkaemper (Universiteit van Amsterdam) vindt ook dat juristen voorzichtig moeten zijn, maar zag meerdere rapporten die volgens hem laten zien dat het militaire geweld van Israël de afgelopen weken ""niet proportioneel is"". Hij pleit voor een staakt-het-vuren.

Een meerderheid in de Kamer is daar net als het demissionaire kabinet geen voorstander van : Israël kan dan niet meer gewapend optreden tegen Hamas, ook niet om gijzelaars te bevrijden of aanslagen te voorkomen. Dat betekent geenszins een ""carte blanche"" voor Israël, zei premier Rutte eind vorige maand in een debat. Tot nu toe dringt Nederland aan op humanitaire pauzes en corridors voor hulpgoederen.

Kamerdebat

D66, GroenLinks-PvdA, SP, PvdD, Denk, Volt en Bij1 vinden dat niet voldoende en vinden dat Israël met de aanhoudende aanvallen op Gaza disproportioneel geweld gebruikt. Ze willen opheldering over een naar NRC gelekt memo van de Nederlandse defensieattaché in Tel Aviv, waarin staat dat het Israëlische leger ""onevenredig geweld"" gebruikt en doelbewust aanvallen uitvoert op civiele infrastructuur.

Demissionair minister Ollongren van Defensie noemde het stuk in de krant een ""niet faire weergave"" en sluit ""selectief citeren"" niet uit. Na de verkiezingen debatteren de oude Kamer en demissionaire kabinet over de situatie, waarschijnlijk volgende week.

Oorlogsrecht

Vooruitlopend op dat debat komen de experts vandaag aan het woord in de Kamer. Sommige van hen spreken over het complexe karakter van een dichtbevolkt gebied waarbij het lastig is om onderscheid te maken tussen burger- en militaire doelen. De meningen verschillen over de vraag of Israël als bezettingsmacht kan worden gezien.

Het beoordelen van disproportioneel geweld kan niet alleen door naar schade achteraf te kijken, zoals in de publieke opinie vaak gebeurt, zeggen docent militair recht Fink en militair jurist Ducheine van de Nederlandse Defensie Academie. Volgens hen moet ook gekeken worden naar de voor de commandant beschikbare informatie vóór de aanval. ""We weten nu niet welke beslissingen genomen zijn en op grond waarvan, we zien alleen de gruwelijke effecten.""

De vraag of een aanval op een ziekenhuis een schending van oorlogsrecht is, zal volgens experts per geval beoordeeld moeten worden. Fink en ook de Belgische oorlogshoogleraar De Cock wijzen erop dat ziekenhuizen tijdens het oorlogsrecht tijdelijk bescherming kunnen verliezen. Daarna is er altijd de humanitaire plicht om goederen en middelen zo snel mogelijk ter plekke te krijgen.

Vaststellen of Israël oorlogsmisdaden pleegt door het blokkeren van routes voor voedsel, water, elektra en brandstof is volgens internationaal strafrechtdocent Marieke de Hoon (Universiteit van Amsterdam) op dit moment lastig, maar ""het lijkt er wel op"". Onderzoek loopt nog, maar ""als bewijzen van totale blokkades opduiken kan dat onder de schending van oorlogsrecht vallen"".

Reacties

Het blijft ingewikkelde materie die Kamerleden zwaar valt, blijkt ook achteraf. ""Het was heel zinvol"", zegt CDA-Kamerlid Boswijk, ""maar het is nog complexer dan ik dacht"". Kamerlid Van Haga concludeert dat het binnen het oorlogsrecht ""zeer moeilijk vast te stellen is wanneer er sprake is van noodzakelijk en proportioneel geweld"".

D66'er Sjoerdsma ziet in de zitting een erkenning van de deskundigen dat het ""kabinet niet mag blijven zwijgen"" en een noodzaak voor een snel staakt-het-vuren. Ook Denk-Kamerlid Van Baarle is daarvoor; hij wil ook een parlementaire enquête naar de opstelling van het Nederlandse kabinet.

Voor PvdA-Kamerlid Piri voelde het ""heel ongemakkelijk om met de humanitaire catastrofe die gaande is in Gaza, drie uur lang met experts internationaal recht te spreken"" terwijl er ""al weken geen politiek debat gehouden kan worden met de regering over de noodzaak van een onmiddellijk staakt-het-vuren"".

Dat debat komt er dus volgende week. Of er dan een meerderheid voor een onmiddellijk staakt-het-vuren is, is nog steeds de vraag.",2023-01-01,2023-11-01,2023-11-13
42791603,EK laatste Oranje-kunstje voor Blind? 'Ga ik me nog niet aan wagen',NOS.nl,2023-11-16,"Daley Blind heeft zich in uitstekende vorm gemeld in Zeist, waar het Nederlands elftal zich voorbereidt op de EK-kwalificatieduels met Ierland en Gibraltar.

Na een vervelend afscheid bij Ajax en een half jaar bij Bayern München, waar hij nauwelijks in actie kwam, speelt de verdediger nu bij de grote verrassing van LaLiga: met Girona staat hij bovenaan de ranglijst.

Maar dat succes bij zijn club, betekent niet dat Blind met een beter gevoel dan anders in Zeist is gearriveerd. ""Niet echt, nee. Misschien kom ik wat beter binnen nu de resultaten zo goed zijn, maar over het algemeen kom ik hier altijd met een trots gevoel en ben ik blij om me hier te melden.""

Oranje speelt op zaterdag 18 november in de Johan Cruijff Arena tegen Ierland en op dinsdag 21 november staat het uitduel met Gibraltar op het programma. Beide EK-kwalificatieduels, die beginnen om 20.45 uur, zijn live bij de NOS te volgen.

De voorbeschouwing met Pierre van Hooijdonk en Rafael van der Vaart begint op NOS.nl en in de NOS-app om 20.00 uur en om 20.25 uur op NPO 1.

Wel heeft hij een onzekere periode gekend, toen hij bij Bayern München niet aan spelen toekwam. ""Als je bij Bayern München helemaal geen minuten maakt, denk je weleens: het zal toch niet dat het zo afloopt?"", doelt Blind op zijn interlandcarrière. ""Ik ben dankbaar dat bondscoach Ronald Koeman het vertrouwen in mij heeft gehouden.""

Mentor

De linkspoot is inmiddels vaste klant in de basiself van Girona en daardoor was zijn oproep voor het Nederlands elftal allesbehalve verrassend. Gezien de vele blessures bij Oranje lonkt er zelfs een basisplek voor de 103-voudig international, die in oktober de groepswedstrijden tegen Frankrijk en Griekenland vanaf de bank meemaakte.

Bekijk hier hoe Daley Blind het ervaart om weer regelmatig op het veld te staan:

Blind had naar eigen zeggen al geaccepteerd dat zijn rol bij de nationale ploeg zou veranderen. Hij werd een soort mentor. Maar nu kan hij dus toch weer de belangrijke kracht worden die hij in het verleden ook was. ""Op een gegeven moment kom je bij Oranje in een andere rol en daar moet je je dan aan aanpassen. Dan werk je hard voor de andere jongens en probeer je er zelf te staan en je terug het elftal in te knokken.""

""Uiteindelijk blijven we één team met één doel. Ik ben supertrots dat ik al zo lang deel mag uitmaken van het Nederlands elftal.""

Blind heeft nog geen idee of het EK, dat voor Nederland binnen handbereik ligt, zijn laatste kunstje voor Oranje zou kunnen zijn. ""Het doel is nu om het EK te halen. Daarvoor werken we het hele seizoen, probeer ik fit te blijven en proberen we een hoog niveau te halen. Wat er daarna gebeurt, daar ga ik me nog niet aan wagen.""",2023-01-01,2023-11-01,2023-11-13
42791605,Omstreden onkruidverdelger glyfosaat mag nog tien jaar worden gebruikt in Europa,NOS.nl,2023-11-16,"De omstreden onkruidverdelger glyfosaat mag voorlopig nog worden gebruikt in de Europese Unie, heeft de Europese Commissie besloten. Wel komen er nieuwe eisen en beperkingen aan het gebruik van het middel, onder meer om de natuur beter te beschermen.

De vergunning voor de onkruidverdelger liep op 15 december af, maar is door het besluit nu met tien jaar verlengd. Glyfosaat wordt in de landbouw gebruikt om gewassen te beschermen tegen onkruid.

De Europese Commissie hakte de knoop door omdat het de EU-lidstaten vandaag opnieuw niet was gelukt om een besluit te nemen. Net als vorige maand was er geen vereiste meerderheid voor of tegen, omdat Nederland en veel andere landen zich onthielden van stemming.

Om het voorstel van de commissie aan te nemen of te verwerpen was een meerderheid nodig van ten minste vijftien EU-lidstaten, van landen die 65 procent van de inwoners van de EU vertegenwoordigen.

Omstreden

Glyfosaat is een van de meest gebruikte onkruidverdelgers in de landbouw. Het middel is onder meer omstreden omdat het in wetenschappelijke onderzoeken in verband wordt gebracht met de ziekte van Parkinson en andere aandoeningen. Ook zijn er zorgen over de gevolgen van het middel voor natuur en milieu.

Een Kamermeerderheid deed vorige maand een ""dringende oproep"" aan demissionair minister Adema van Landbouw om niet in te stemmen met het verlengen van de vergunning. Ook meer dan 150 wetenschappers en organisaties, waaronder vakbond FNV en de Parkinson Vereniging, probeerden de bewindspersoon ervan te overtuigen om tegen te stemmen.

Maar Adema heeft daar dus geen gehoor aan gegeven. Hij onthoudt zich van stemming omdat hij wil wachten op nieuw onderzoek naar de gezondheidsrisico's van het middel.

Wetenschappers van het Louis Bolk Instituut zeiden vorige maand in de Tweede Kamer dat er voor de bestrijding van onkruid in de reguliere landbouw amper alternatieven zijn. In datzelfde rondetafelgesprek werd erop gewezen dat de alternatieven die er zijn, eveneens schadelijk kunnen zijn voor het milieu.

Wat is glyfosaat?

Glyfosaat is de werkzame stof in veel pesticiden en onkruidverdelgers en is sinds 2002 in de EU toegestaan. Glyfosaat is ontwikkeld door het Amerikaanse bedrijf Monsanto, dat het onder de naam Roundup op de markt bracht.

Over het gevaar voor mensen van glyfosaat is wereldwijd veel te doen. De Amerikaanse en Europese autoriteiten zeggen dat de stof niet kankerverwekkend is, maar onder meer de Wereldgezondheidsorganisatie betwijfelt dat.

In de VS werd de Duitse chemiereus Bayer, die Monsanto in 2018 heeft overgenomen , tot twee keer toe veroordeeld tot het betalen van een schadevergoeding in individuele zaken . In 2020 trof Bayer een miljardenschikking in tienduizenden Amerikaanse rechtszaken van mensen die claimen dat ze kanker hebben gekregen door de onkruidbestrijder.

In Europa is het gebruik van het onkruidverdelgingsmiddel toegestaan, al mogen individuele lidstaten het wel verbieden.",2023-01-01,2023-11-01,2023-11-13
42791617,Wekdienst 16/11: Sit-ins op treinstations • Omtzigt bij NOS Radio 1 Journaal,NOS.nl,2023-11-16,"Goedemorgen! Op zeker acht treinstations worden vandaag pro-Palestijnse protesten verwacht. En NSC-lijsttrekker Pieter Omtzigt schuift aan bij het NOS Radio 1 Journaal.

Eerst het weer: in de ochtend gaat het in het zuiden regenen met vrij veel bewolking. In het noorden is het droog met vooral in de ochtend flink wat zon. Gedurende de dag neemt de bewolking toe en gaat het in het zuiden en midden van het land enige tijd regenen. Er staat weinig wind en het wordt ongeveer 8 graden.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De Amerikaanse president Biden en de Chinese president Xi hebben elkaar voor het eerst in een jaar tijd ontmoet. De twee wereldleiders spraken elkaar zo'n vier uur op een landgoed net buiten de Amerikaanse stad San Francisco. Ze kwamen onder meer overeen om de militaire communicatie tussen de twee grootmachten te herstellen en om gezamenlijk de productie van de drug fentanyl te bestrijden. Biden sprak na afloop van ""echte vooruitgang"".

De verhouding tussen beide landen was zeer gespannen , door militaire conflicten, ruzies over chiptechnologie en onenigheid over kunstmatige intelligentie (AI), maar de twee leiders zijn nu toch wat nader tot elkaar gekomen. Dat begon al aan het begin van hun ontmoeting, toen ze elkaar de hand schudden .

De twee brachten uren met elkaar door in vergaderingen, een werklunch en een gezamenlijke wandeling door de tuin. Zo lieten ze aan de wereld lieten zien dat hoewel ze elkaars economische concurrenten zijn, ze elkaar niet in de weg hoeven te zitten. ""De aarde is groot genoeg voor ons beiden om succesvol te zijn"", zei Xi.

Ander nieuws uit de nacht:

En dan nog even dit:

Tjarda Struik, ook bekend als de 'blindfluencer', is gisteren geïnstalleerd als burgemeester van Leiderdorp. De bijna volledig blinde Struik is bekend van TikTok, waar ze haar 200.000 volgers bijpraat over haar dagelijks leven.

Bij de installatie liet de 37-jarige VVD'er de raadszaal een blinddoek omdoen:

Fijne donderdag!",2023-01-01,2023-11-01,2023-11-13
42791632,'Veel van onze jongeren vinden dat Denk te progressief is',NOS.nl,2023-11-15,Een jongerenwerker uit de Haagse Schilderswijk hoort dat veel islamitische Nederlanders fan zijn van Forum voor Democratie. Ze vinden dat Denk de afgelopen jaren veel te progressief was en geloven het huidige conservatieve verhaal niet.,2023-01-01,2023-11-01,2023-11-13
42791642,"Drugscriminaliteit en ondermijning, politieke partijen willen keiharde aanpak",NOS.nl,2023-11-16,"Het probleem van ondermijning door de georganiseerde drugscriminaliteit wordt door vrijwel alle politieke partijen in hun verkiezingsprogramma erkend. Het is een bedreiging voor de samenleving, vinden veel partijen. Hoeveel geld zij hier precies voor over hebben is nog niet duidelijk, maar het gaat om honderden miljoenen euro's.

Ondermijning is het proces dat de grens tussen de onderwereld en de bovenwereld vervaagt doordat grote hoeveelheden crimineel geld via witwassen en legale bedrijven de maatschappij in worden gepompt.

BBB zegt voor een harde aanpak van de georganiseerde drugscriminaliteit te zijn. ""Het onvoldoende bestrijden van harddrugsgebruik in de steden leidt tot criminele drugsnetwerken op het platteland."" De partij belooft in haar verkiezingsprogramma dat Nederland geen ""narcostaat"" zal worden.

Spil in de internationale drugshandel

Het CDA noemt de vermenging van boven- en onderwereld zorgelijk. ""Ons land is uitgegroeid tot een spil in de internationale drugshandel, waarin vergismoorden, afpersing en liquidaties op klaarlichte dag plaatsvinden."" Het CDA stelt voor om voor de zwaarste criminelen een gevangenisregime naar Italiaans voorbeeld in te richten. ""Eenzame opsluiting en lange gevangenisstraffen om de macht en invloed van criminelen te breken.""

Ook GroenLinks-PvdA wil de topcriminelen en hun financiële stromen hard aanpakken. ""Politie, Openbaar Ministerie, Belastingdienst, FIOD, gemeenten en woningcorporaties werken daarvoor samen in een langjarige aanpak. We vergroten daarom de (financiële) kennis en slagkracht van opsporingsdiensten, het Openbaar Ministerie en de rechterlijke macht.""

900 bv's ingeschreven

Een voorbeeld van die samenwerking zijn de relatief nieuwe RIEC's, de Regionale Informatie- en Expertise Centra. Politie, justitie en andere overheidsinstanties delen informatie en werken samen bij de bestrijding van ondermijnende criminaliteit.

Het RIEC Amsterdam Amstelland bijvoorbeeld, voerde vanmorgen een gezamenlijke controle uit in het Westelijk Havengebied. Daar staan in een bescheiden kantoorpandje 900 bv's ingeschreven. Het vermoeden bestaat dat dit voor een groot deel witwasbv's zijn.

""Criminelen hebben bedrijven nodig om hun drugsverdiensten voor de bovenwereld wit te wassen. Daarvoor heb je alleen een inschrijving bij de Kamer van Koophandel nodig en een postadres in zo'n pand als dit"", zegt Job van Beekhoven van RIEC Amsterdam Amstelland.

Doelen ambitieus

In 2022 was er 694 miljoen euro beschikbaar voor de aanpak van de georganiseerde criminaliteit, staat in het jaarverslag van de RIEC's. Er werd in dat jaar aan 1300 zaken gewerkt en er werden honderden adviezen gegeven. De expertisecentra onderzochten ook nieuwe bedrijfstakken die ten prooi vallen aan criminelen zoals juweliers en de kozijnenbranche.

In het verkiezingsprogramma van NSC worden de RIEC's met name genoemd. De partij wil een evaluatie van de aanpak. ""Er gaat veel geld naar deze aanpak, en de doelen zijn ambitieus, maar de effectiviteit is amper te controleren"", zegt de partij.

Van Beekhoven zegt dat het zou helpen als meer overheidsinstanties en bijvoorbeeld de Kamer van Koophandel meer zouden doen om de criminele bv's eruit te vissen. ""Het is dweilen met de kraan open"", legt hij uit. ""Je kunt nu gewoon een onderneming oprichten in de gevangenis.""

Oneindig veel geld

Dat wil VVD-lijsttrekker en demissionair minister van Justitie Dilan Yesilgoz hard gaan aanpakken. De veiligheid van de maatschappij gaat boven de privacy van criminelen, zegt zij. ""Degenen die tegenover ons staan hebben oneindig veel geld. En ze deinzen nergens voor terug.""

Het mag dan nog geen groot verkiezingsthema zijn, voor Yesilgoz en veel andere lijsttrekkers is de ernst van de zaak bekend. ""Er zijn ook partijen die over het gebruik van drugs een beetje lacherig doen, maar we hebben het over lui die een advocaat voor zijn huis doodschieten"", zegt Yesilgoz. ""In zowat elke straat voel je en zie je de effecten.""",2023-01-01,2023-11-01,2023-11-13
42791662,Omstreden onkruidmiddel glyfosaat mag nog tien jaar worden gebruikt in EU,NOS.nl,2023-11-16,"De omstreden onkruidverdelger glyfosaat mag voorlopig nog worden gebruikt in de Europese Unie, heeft de Europese Commissie besloten. Wel komen er nieuwe eisen en beperkingen aan het gebruik van het middel, onder meer om de natuur beter te beschermen.

De vergunning voor de onkruidverdelger liep op 15 december af, maar is door het besluit nu met tien jaar verlengd. Glyfosaat wordt in de landbouw gebruikt om gewassen te beschermen tegen onkruid.

De Europese Commissie hakte de knoop door omdat het de EU-lidstaten vandaag opnieuw niet was gelukt om een besluit te nemen. Net als vorige maand was er geen vereiste meerderheid voor of tegen, omdat Nederland en veel andere landen zich onthielden van stemming.

Om het voorstel van de commissie aan te nemen of te verwerpen was een meerderheid nodig van ten minste vijftien EU-lidstaten, van landen die 65 procent van de inwoners van de EU vertegenwoordigen.

Omstreden

Glyfosaat is een van de meest gebruikte onkruidverdelgers in de landbouw. Het middel is onder meer omstreden omdat het in wetenschappelijke onderzoeken in verband wordt gebracht met de ziekte van Parkinson en andere aandoeningen. Ook zijn er zorgen over de gevolgen van het middel voor natuur en milieu.

Een Kamermeerderheid deed vorige maand een ""dringende oproep"" aan demissionair minister Adema van Landbouw om niet in te stemmen met het verlengen van de vergunning. Ook meer dan 150 wetenschappers en organisaties, waaronder vakbond FNV en de Parkinson Vereniging, probeerden de bewindspersoon ervan te overtuigen om tegen te stemmen.

Maar Adema heeft daar dus geen gehoor aan gegeven. Hij onthoudt zich van stemming omdat hij wil wachten op nieuw onderzoek naar de gezondheidsrisico's van het middel.

Wetenschappers van het Louis Bolk Instituut zeiden vorige maand in de Tweede Kamer dat er voor de bestrijding van onkruid in de reguliere landbouw amper alternatieven zijn. In datzelfde rondetafelgesprek werd erop gewezen dat de alternatieven die er zijn, eveneens schadelijk kunnen zijn voor het milieu.

Wat is glyfosaat?

Glyfosaat is de werkzame stof in veel pesticiden en onkruidverdelgers en is sinds 2002 in de EU toegestaan. Glyfosaat is ontwikkeld door het Amerikaanse bedrijf Monsanto, dat het onder de naam Roundup op de markt bracht.

Over het gevaar voor mensen van glyfosaat is wereldwijd veel te doen. De Amerikaanse en Europese autoriteiten zeggen dat de stof niet kankerverwekkend is, maar onder meer de Wereldgezondheidsorganisatie betwijfelt dat.

In de VS werd de Duitse chemiereus Bayer, die Monsanto in 2018 heeft overgenomen , tot twee keer toe veroordeeld tot het betalen van een schadevergoeding in individuele zaken . In 2020 trof Bayer een miljardenschikking in tienduizenden Amerikaanse rechtszaken van mensen die claimen dat ze kanker hebben gekregen door de onkruidbestrijder.

In Europa is het gebruik van het onkruidverdelgingsmiddel toegestaan, al mogen individuele lidstaten het wel verbieden.",2023-01-01,2023-11-01,2023-11-13
42791664,Directeur: 'Situatie al-Shifa-ziekenhuis catastrofaal' • Demonstraties op NS-stations gepland,NOS.nl,2023-11-16,"Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:07

Hamas eist gewapende aanval checkpoint Westoever op

De militante tak van Hamas, de al-Qassam-brigades, heeft de aanval op een controlepost op de Westelijke Jordaanoever van vandaag opgeëist. Dat meldt Al Jazeera.

Bij de schietpartij openden drie vermoedelijk Palestijnse schutters het vuur op militairen bij een controlepost tussen Jeruzalem en Bethlehem. Zes militairen raakten gewond. De drie schutters zijn doodgeschoten door de militairen.

16:47

Rode Halve Maan: Israël omsingelt al-Ahli-ziekenhuis

De Palestijnse Rode Halve Maan, een zusterorganisatie van het Rode Kruis meldt dat het al-Ahli-ziekenhuis wordt omsingeld door Israëlische tanks. De organisatie spreekt van een ""wrede aanval"" die bezig is. Medewerkers van de organisatie kunnen gewonden niet verplaatsen of bereiken, waarschuwen ze.

Het ziekenhuis in het noorden van Gaza kwam internationaal in het nieuws toen er vorige maand een explosie was op de binnenplaats. Hierbij vielen tientallen doden. Omdat onafhankelijk onderzoek in het gebied onmogelijk is, is nooit opgehelderd wat er precies is gebeurd. Wel stellen meerdere experts op basis van beelden van voor, tijdens en na de explosie dat het onwaarschijnlijk is dat het ging om een Israëlische luchtaanval.

PRCS

@PalestineRCS

Israeli military tanks besiege Al-Ahli Baptist hospital in Gaza, and violent attack is underway.  PRCS teams are unable to move and reach those who are injured.
#Gaza 
#NotATarget 
#IHL https://t.co/f3HRoWlbQd

15:50

16 november 2023

16:41

Salim (25) voedt vluchtelingen in Gaza: 'Anders staan ze uren te wachten'

Op een klein zelfgemaakt karretje aan de kant van de weg bakt Salim Skek (25) dagelijks brood om honderden gezinnen in het zuiden van de Gazastrook te voorzien van eten. Anders staan ze soms uren in de rij te wachten bij de bakkerij.

16:18

Telefoonverbindingen in Gazastrook uitgevallen

In de Gazastrook is er vrijwel geen telefoonverkeer meer mogelijk, meldt Al Jazeera . Provider Jawwal bevestigt dat er op dit moment een verstoring is bij vaste en mobiele telefoonverbindingen en bij internetdiensten.

Jawwal en een andere provider, Paltel, waarschuwden gisteren al dat verbindingen zouden wegvallen als gevolg van een gebrek aan brandstof voor stroomgeneratoren. Het VN-agentschap voor Palestijnse vluchtelingen (UNRWA) spreekt van een ""totale communicatieblack-out"". 

Het is niet de eerste keer dat het telefoonnetwerk plat ligt. Het levert onder meer problemen op voor mensen die de hulpdiensten willen bereiken na luchtaanvallen. Een verslaggever van Al Jazeera meldt dat er bij een ziekenhuis in het zuiden van de Gazastrook ambulances wachten en proberen te luisteren of er luchtaanvallen zijn zodat ze snel naar de getroffen gebieden kunnen rijden.

15:43

Pro-Palestijnse betogingen op meerdere NS-stations aangekondigd

Op verschillende stations in Nederland staan vanavond demonstraties gepland om aandacht te vragen voor de Palestijnen. Vanaf 18.00 uur worden er zogenoemde sit-ins gehouden, dat gebeurt onder meer op de stations van Almere, Amsterdam, Breda, Eindhoven, Rotterdam, Utrecht en Zwolle.

Verwacht wordt dat grote groepen mensen bij elkaar op de grond gaan zitten om zo aandacht te vragen voor de Palestijnen in Gaza. NS en ProRail vinden het station geen geschikte locatie voor demonstraties en kunnen verder ook niks doen. Het gezag om demonstraties toe te staan of juist te verbieden ligt bij de gemeenten.

NS en ProRail hebben in een brief aan de Vereniging van Nederlandse Gemeenten en het Veiligheidsberaad gevraagd om het openbaar vervoer veilig en bereikbaar te houden tijdens de demonstraties.

Twee dagen geleden was er op Schiphol ook al zo'n soortgelijke demonstratie. Mensen zaten in de hal op de grond, hielden spandoeken omhoog en riepen op tot een staakt-het-vuren in Gaza. Ook op onder meer Utrecht Centraal en Amsterdam Centraal werden al eerder sit-ins gehouden.

15:25

Directeur al-Shifa-ziekenhuis: 'Situatie is catastrofaal'

De situatie in het al-Shifa ziekenhuis is volgens directeur Muhammad Abu Salmiya ""catastrofaal"". Nog altijd doorzoeken Israëlische militairen het ziekenhuiscomplex.

Aan Al Jazeera stelt de directeur dat er niet in het ziekenhuis is gevochten tussen het Israëlische leger en Hamas-strijders. Er zijn nog altijd patiënten in het ziekenhuis, vertelt de directeur. ""Er is een tekort aan water, wat het lastig voor ons maakt. Maar we doen ons best om te overleven."" Rond het ziekenhuis wordt volgens hem door het Israëlische leger de grond bewerkt zodat Israëlische tanks dichter bij het ziekenhuis kunnen komen. Ook staan er Israëlische voertuigen bij een aantal gebouwen.

Volgens Israël werd het ziekenhuis gebruikt door Hamas-strijders. Gisteren toonde het Israëlische leger beelden van een afdeling in het ziekenhuis waarin zo'n vijftien wapens lagen en communicatiemiddelen. Hamas zegt dat Israël de wapens er zelf heeft neergelegd.

Ook zit er volgens Israël onder het ziekenhuis een groot commandocentrum en een tunnelcomplex van Hamas verborgen. Hamas ontkent dit.

14:03

Kamer laat zich door deskundigen bijpraten 

De Tweede Kamer wordt vandaag door deskundigen geïnformeerd over het humanitair oorlogsrecht, naar aanleiding van de oorlog tussen Israël en Hamas. Kamerleden worden door professoren en hoogleraren strafrecht en deskundigen militair recht bijgepraat over wat volgens hen volgens de oorlogswetgeving wel of niet mag.

De zogeheten rondetafelbijeenkomst is ter voorbereiding op een debat na de verkiezingen met het demissionaire kabinet over de situatie in Gaza en Israël. De zitting in de Kamer is nu live te volgen op NPO Politiek .

13:56

Israëlisch leger toont beelden van aanval op huis Hamasleider

Israëlische gevechtsvliegtuigen hebben het huis van Hamasleider Ismail Haniyeh in Gaza aangevallen.

De beelden zijn gepubliceerd door het Israëlische leger:

13:45

Borrell bij bezoek aan Israël: 'Laat je niet door woede verteren'

EU-buitenlandchef Borrell heeft Israëli's opgeroepen om zich niet door ""woede te laten verteren"". ""De ene gruweldaad rechtvaardigt de andere niet.""

Borrell is in Israël waar hij samen met de Israëlische minister van Buitenlandse Zaken de kibboets Be'eri bezocht, een van de zwaarst getroffen plekken van de aanval van Hamas. Hij hield daarna een toespraak bij een nabijgelegen overheidsgebouw. ""Ik snap jullie woede, maar laat je er niet door verteren. Dat zouden de beste vrienden van Israël jullie zeggen.""

De buitenlandchef benadrukt verder dat de Europese Unie achter Israël en hun recht om zichzelf te verdedigen staat. ""Maar aan de andere kant moet je voor mensen in nood zorgen. En daarom vraagt de EU voor humanitaire hulp, eten, water, brandstof en bescherming voor mensen in Gaza.""

13:09

Israëlisch ambassadeur oneens met kritiek VN

De Israëlische ambassadeur bij de Verenigde Naties (VN) heeft zich kritisch geuit over de toespraak van mensenrechtenchef Türk van de VN. Türk uitte zich eerder vandaag kritisch naar Israël en stelde dat de Israëlische luchtaanvallen van een ""intensiteit zijn die we deze eeuw nog nauwelijks hebben gezien"".

""Het internationale recht is geen zelfmoordpact"", zegt de Israëlische ambassadeur Shahar in een reactie. ""Als een land zichzelf niet mag verdedigen zonder bekritiseerd te worden terwijl voldaan wordt aan het internationaal recht, zullen terreurorganisaties zich onvermijdelijk steeds meer gesterkt voelen om dit soort methoden te blijven gebruiken.""

12:40

Israëlisch leger toont ziekenhuis Gaza-Stad aan BBC

Het Israëlische leger heeft journalisten van de Britse omroep BBC meegenomen naar het al-Shifa-ziekenhuis in de Gazastrook. Het leger deed daar gisteren een inval en heeft naar eigen zeggen wapens en een commandocentrum van Hamas gevonden. Hamas ontkent dat.

Omdat de Gazastrook grotendeels is afgesloten, is het lastig beweringen van strijdende partijen te verifiëren. De BBC schrijft dat het bezoek ""streng gecontroleerd"" was. ""We hadden maar heel weinig tijd ter plaatse en we konden niet met artsen of patiënten praten.""

De journalisten kregen in het ziekenhuis een aantal wapens, ammunitie en kogelwerende vesten te zien. In totaal zijn er volgens een legerwoordvoerder vijftien wapens gevonden. Volgens de woordvoerder zijn er ook laptops met beelden van gijzelaars aangetroffen, maar die beelden kregen de journalisten niet te zien.

BBC heeft de omgeving van het ziekenhuis ook omschreven. De omroep schrijft dat de straten eruit zien alsof er een aardbeving heeft plaatsgevonden. ""Het is totaal verwoest.""

11:30

Israëlische troepen roepen mensen in zuiden van Gaza op te vertrekken

Het Israëlische leger roept mensen in een deel van de Gazastrook op schuilplaatsen op te zoeken. Het gaat om het oosten van de stad Khan Younis in het zuiden van het gebied. Israël deed deze oproep afgelopen nacht door flyers uit te strooien over het stadsdeel.

""Voor uw veiligheid moet u uw woonplaats onmiddellijk verlaten en naar schuilplaatsen gaan. Iedereen die in de buurt komt van terroristen of hun faciliteiten brengt zichzelf in gevaar. Elk huis dat door terroristen wordt gebruikt zal doelwit zijn"", staat op de flyers. Deze oproep wijst erop dat een militaire aanval van Israël op het oosten van de stad aanstaande is.

Een maand geleden, kort na het begin van de oorlog, deed Israël eenzelfde oproep voor mensen in het noorden van de Gazastrook. Tienduizenden mensen die van het noorden naar het zuiden zijn gegaan, hebben hun toevlucht gezocht in Khan Younis.

""We zien nu al dat er veel te weinig faciliteiten zijn voor mensen die uit het noorden naar het zuiden zijn gevlucht. Dat een heel stadsdeel wordt opgeroepen ook daar weg te gaan, maakt de situatie alleen maar ingewikkelder.

Waarom Israël deze oproep doet, is onduidelijk. Het noorden was tot nu toe gevaarlijker, maar het is niet zo dat het zuiden veilig was. Khan Younis is vanaf het begin van de oorlog gebombardeerd. Dit zou er wel op kunnen wijzen dat Israël het offensief verder wil uitbreiden die kant op.""

11:15

VN-mensenrechtencommissaris: 'Ziekte en honger onvermijdelijk in Gaza'

VN-mensenrechtencommissaris Türk zegt dat honger en ziekte ""onvermijdelijk"" zijn in Gaza na weken van Israëlische aanvallen. Volgens Türk is de uitputting van brandstof in de Gazastrook ""catastrofaal"" en zal dit leiden tot het ineenstorten van het rioleringssysteem en de gezondheidszorg en zal het het einde betekenen voor de schaarse humanitaire hulp die binnenkomt.

De VN-commissaris stelt dat de Israëlische luchtaanvallen van een ""intensiteit zijn die we deze eeuw nog nauwelijks hebben gezien"". Ook de Wereldgezondheidsorganisatie (WHO) waarschuwt voor ""zorgelijke ontwikkelingen"" wat betreft ziekteverspreiding in Gaza, met name diarree.

Türk sprak ook zijn zorgen uit over toenemend geweld en discriminatie jegens Palestijnen op de bezette Westelijke Jordaanoever. ""In mijn ogen creëert dit een potentieel explosieve situatie. En laat ik duidelijk zijn: we zijn ver voorbij de fase van vroegtijdige waarschuwing.""

10:57

Israël: vijftig militairen gesneuveld in Gazastrook

Het Israëlische leger meldt dat sinds het begin van de oorlog met Hamas vijftig Israëlische militairen zijn gesneuveld in de Gazastrook. Een woordvoerder van het leger bevestigt dit aan persbureau AFP nadat die eerder de dood had gemeld van twee Israëlische militairen in het noorden van Gaza.

Israëlische troepen gingen bijna drie weken geleden de Gazastrook binnen en zijn daar nog altijd. Ondertussen voert het leger op grote schaal luchtaanvallen uit.

10:48

Zes gewonden bij gewapende aanval checkpoint op Westoever

Op de Westelijke Jordaanoever zijn zes Israëlische militairen gewond geraakt bij een schietpartij. Dat gebeurde bij een checkpoint op de hoofdweg tussen Jeruzalem en Bethlehem. Een van hen verkeert in kritieke toestand, meldt de Israëlische ambulancedienst.

Drie vermoedelijk Palestijnse schutters zouden het vuur hebben geopend op militairen bij de controlepost nadat zij in een ""verdacht voertuig"" waren gearriveerd, aldus de Israëlische politie. De schutters zijn doodgeschoten door de militairen.

De Palestijnse autoriteiten hebben niet gereageerd op het incident.

09:01

Invallen in Duitsland om onderzoek islamitisch centrum

De Duitse autoriteiten hebben tientallen invallen gedaan op verschillende plekken in het land vanwege een onderzoek naar een islamitisch centrum in Hamburg. Het ging om meer dan vijftig doorzoekingen in meerdere deelstaten, meldt het ministerie van Binnenlandse Zaken.

Het onderzoek zou verband houden met mogelijke steun voor de Hezbollahbeweging in Libanon en het handelen tegen de grondwettelijke orde in Duitsland. Bij de invallen zijn naar verluidt honderden agenten en onderzoekers ingezet.

""In een tijd waarin veel Joden zich bedreigd voelen, tolereert Duitsland geen islamitische propaganda of antisemitische opruiing"", aldus de Duitse binnenlandminister Nancy Faeser tegen persbureau AFP.

07:37

'Israël valt huis Hamasleider aan in Gaza'

Israëlische gevechtsvliegtuigen hebben het huis van Hamasleider Ismail Haniyeh in Gaza aangevallen, meldt het Israëlische leger.

Volgens Israël maakte zijn huis deel uit van de ""terroristische infrastructuur"" omdat het diende als een ""ontmoetingsplek voor hooggeplaatste Hamasleden"".

Haniyeh was in de jaren 80 de jongste medeoprichter van Hamas en is nu de politiek leider van de organisatie. Haniyeh woont al jaren in Qatar.

06:57

Israëlische president: 'Israël kan geen vacuüm achterlaten in Gaza'

De Israëlische president Isaac Herzog zegt dat Israël de Gazastrook niet in een vacuüm kan achterlaten en daar een sterke strijdmacht zou moeten achterlaten om te voorkomen dat Hamas er opnieuw opduikt. Dat zegt hij tegen de krant The Financial Times. 

""Als wij ons terugtrekken, wie zal het dan overnemen? We moeten nadenken wat het mechanisme zal zijn. Niemand wil dat deze plek opnieuw een basis voor terroristen wordt.""

De Israëlische premier Netanyahu zei vorige week dat Israël een "" blijvende verantwoordelijkheid "" zal houden in de Gazastrook ""omdat we hebben gezien wat er gebeurt als dat niet zo is."" 24 uur later reageerde de Amerikaanse buitenlandminister Blinken dat de VS geen Israëlische bezetting van Gaza zal accepteren.

Ook Biden maakte vandaag opnieuw duidelijk aan Netanyahu dat het een vergissing zou zijn van Israël om de Gazastrook te bezetten. De Amerikaanse president herhaalde zijn standpunt dat een tweestatenoplossing de enige mogelijkheid is om het conflict tussen Israël en Hamas op te lossen.

06:48

Beelden van demonstratie in Washington D.C.

05:36

Confrontatie tussen politie en betogers in Washington D.C.

Politie en demonstranten zijn in de Amerikaanse hoofdstad Washington D.C. met elkaar op de vuist gegaan. Dat gebeurde voor het hoofdkwartier van het Democratisch Nationaal Comité, het hoogste bestuursorgaan van de Democratische partij, waar werd gedemonstreerd voor een staakt-het-vuren tussen Israël en Hamas.

Tientallen Democratische afgevaardigden en andere politici van de partij waren in het gebouw voor een campagnebijeenkomst. Die werd verstoord door luid gezang van buiten. De demonstranten zeiden de in- en uitgangen voor de politici te willen blokkeren. Daarbij riepen ze ""wapenstilstand nu"". Betogers zijn daarop weggetrokken bij het gebouw en naar de grond gewerkt door de politie, zegt een verslaggever ter plekke op X.

Volgens de politie waren zo'n 150 demonstranten ""illegaal en gewelddadig"" aan het protesteren, maar de demonstranten beschuldigen de politie juist van geweld. De politie zou zonder waarschuwing op hen zijn afgekomen.

De politie zegt dat zes agenten lichte verwondingen hebben opgelopen. Een betoger is aangehouden voor het aanvallen van een agent.

Yashar Ali 🐘

@yashar

BREAKING 

Absolute mayhem outside the Democratic National Committee headquarters in Washington DC. 

Ceasefire advocates who were protesting and blocking the doors of the DNC building are being pulled off, thrown down, and arrested by law enforcement. https://t.co/uCEsYGQt8L

2:52

16 november 2023

02:58

Biden tegen Netanyahu: tweestatenoplossing is enige mogelijkheid

Een tweestatenoplossing is de enige mogelijkheid om het conflict tussen Israël en Hamas op te lossen. De Amerikaanse president Biden zegt dat hij dat aan de Israëlische premier Netanyahu heeft duidelijk gemaakt. Hij zei ook dat het een vergissing van Israël zou zijn om Gaza te bezetten.

Biden zei tegen de pers dat hij alles doet wat in zijn macht ligt om de mensen die door Hamas zijn gegijzeld vrij te krijgen. Dat betekent volgens hem niet dat hij daarbij het Amerikaanse leger inzet.

02:51

Israël wijst VN-resolutie over langere gevechtspauzes in Gaza af

Israël heeft de VN-resolutie afgewezen waarin wordt opgeroepen tot ""verlengde humanitaire pauzes"" in Gaza. Het Israëlische ministerie van Buitenlandse Zaken zegt dat er voor zulke maatregelen geen ruimte is zolang er nog mensen door Hamas worden gegijzeld, schrijft de Israëlische krant Haaretz.

In een verklaring zegt de Israëlische VN-ambassadeur Gilad Erdan dat de resolutie van de Veiligheidsraad ""los staat van de realiteit"". Het stoort hem dat ""de raad het bloedbad dat Hamas op 7 oktober heeft aangericht, blijft negeren en weigert te veroordelen of zelfs te benoemen"".

""De strategie van Hamas is om opzettelijk de humanitaire situatie in de Gazastrook te verslechteren en het aantal Palestijnse slachtoffers te vergroten, om zo de VN en de Veiligheidsraad Israël te laten stoppen. Dit zal niet gebeuren. Israël zal doorgaan totdat Hamas is vernietigd en de gijzelaars vrij zijn"", staat volgens Haaretz in de verklaring.

02:50

VS: niet blij met tekst resolutie, maar belangrijke aanpassingen

De Verenigde Staten hebben zich onthouden van stemming bij de zojuist aangenomen resolutie in de VN-Veiligheidsraad, waarin wordt oproepen tot humanitaire gevechtspauzes in Gaza en de vrijlating van gijzelaars. De VN-ambassadeur van de VS is ""zeer teleurgesteld"" over wat volgens Washington ontbreekt in de tekst.

Ambassadeur Thomas-Greenfield noemde het schandalig dat de terreuraanslagen van Hamas op 7 oktober niet in het document worden vermeld en veroordeeld. Maar Washington steunt wel een aantal aanpassingen in de resolutie. Dat verklaart wellicht waarom de belangrijkste bondgenoot van Israël geen veto heeft gebruikt. ""Hoewel de tekst geen veroordeling van Hamas bevat, is dit de eerste keer dat er een resolutie is aangenomen waarin het woord Hamas voorkomt"", zei Thomas-Greenfield.

Op een aantal belangrijke punten is de ontwerptekst van de resolutie aangepast. Zo stond er aanvankelijk dat de humanitaire pauzes een ""eis"" waren. In de doorgevoerde versie is dat een ""oproep"" geworden. Het woord wapenstilstand komt er niet in voor. Dat werpt de vraag op hoeveel effect de resolutie zal hebben.

Wettelijk zijn resoluties van de VN-Veiligheidsraad bindend, maar in de praktijk hebben betrokken partijen zulke verzoeken genegeerd. Dat lijkt ook nu te gaan gebeuren. Het Israëlische ministerie van Buitenlandse Zaken zei al in een eerste reactie dat er geen sprake kan zijn van lange gevechtspauzes zolang Hamas de gijzelaars niet vrij heeft gelaten.

02:50

VN-Veiligheidsraad neemt resolutie aan voor verlengde gevechtspauzes Gaza

De VN-Veiligheidsraad is gisteren akkoord gegaan met een resolutie waarin wordt opgeroepen tot verlengde gevechtspauzes in Gaza. Het is de eerste keer in een maand oorlog dat de VN-Veiligheidsraad het hierover eens is geworden.

Twaalf van de vijftien landen stemden voor de resolutie. De VS, Rusland en het Verenigd Koninkrijk zagen deze keer af van stemming. Zij behoren tot de groep van vijf landen, samen met China en Frankrijk, die een resolutie met een veto kan tegenhouden.

De gevechtspauzes moeten lang genoeg zijn om humanitaire hulp de Gazastrook binnen te krijgen, zo staat in de oproep. Er wordt ook aangespoord tot de onmiddellijke vrijlating van alle gegijzelden. Het is onduidelijk wat de oproep in de praktijk zal veranderen in de Gazastrook, waar een humanitaire crisis woedt.

Het was de vijfde poging van de VN-Veiligheidsraad om tot een akkoord te komen. De vorige vier pogingen om tot een gezamenlijke tekst te komen, mislukten.

02:46

Welkom

Welkom in een nieuw liveblog over de oorlog tussen Israël en Hamas. Het blog van gisteren is hier terug te lezen.",2023-01-01,2023-11-01,2023-11-13
42791678,"Peilingwijzer: PVV sluit aan bij kopgroep, NSC zakt weg, maar veel nog in beweging",NOS.nl,2023-11-20,"In de laatste periode voor de verkiezingen zijn stemmers volop in beweging, nadat de peilingen wekenlang nauwelijks verschuivingen hadden laten zien. In de Peilingwijzer is de PVV de voorbije week gestegen naar 22 tot 28 Kamerzetels, terwijl NSC juist wegzakt naar 19 tot 25.

Daarmee heeft de partij van Geert Wilders zich bij de overige drie gevoegd die nog kans maken om de grootste te worden komende woensdag. Die andere grotere partijen zijn de VVD met 26 tot 30 zetels, GroenLinks-PvdA met 21 tot 25 en ook nog het NSC van Pieter Omtzigt.

Op dit moment is de VVD significant groter dan NSC en GroenLinks-PvdA, maar is dat van de PVV niet met voldoende zekerheid te zeggen. De laatste partij is de voorbije week zo snel omhoog gegaan, met zo'n 5 zetels, dat de Peilingwijzer in dit geval een extra ruime foutmarge aanhoudt.

De Peilingwijzer, een gewogen gemiddelde van de zetelpeilingen van Ipsos/EenVandaag en I&O Research, reageert meestal vertraagd op plotselinge bewegingen in de kiezersgunst. Maar in deze slotweek houdt het model rekening met het feit dat in de allerlaatste fase van de campagne grotere sprongen mogelijk zijn dan buiten verkiezingstijd.

Stevige eindsprint

""Die grote beweeglijkheid van de kiezer is niet meer dan logisch als je bedenkt dat onderzoek al lang liet zien dat de meesten tot voor kort nog zweefden of twijfelden"", zegt politicoloog Tom Louwerse, de maker van de Peilingwijzer. ""Die mensen zijn nu aan het beslissen wat ze gaan doen. Maar I&O Research meldt vandaag dat nog steeds maar 30 procent volledig zeker is van zijn keus, dus er kan nog steeds van alles gebeuren.""

""Bij de vorige verkiezingen was het D66 die een hele stevige eindsprint trok en deze keer zien we de PVV sterk stijgen in de laatste week"", gaat Louwerse verder. ""Vandaag ziet I&O Research datzelfde gebeuren, maar signaleert dat bureau ook dat GroenLinks-PvdA zou zijn doorgestegen naar 27 zetels. Omdat I&O deze partij tijdens de campagne vaker iets hoger inschatte dan Ipsos, zien we dat in de Peilingwijzer nog niet. We gaan morgen bekijken of Ipsos tot soortgelijke conclusies komt als I&O.""

BVNL in Peilingwijzer

Opvallend in de nieuwste Peilingwijzer is ook dat BVNL van Wybren van Haga daarin op de valreep 0 tot 2 zetels scoort. De afgelopen maanden haalde deze afsplitsing van Forum voor Democratie meestal geen zetels bij zowel I&O Research als Ipsos. Omdat dat nu beide bureaus wel het geval is, is BVNL opgenomen in de Peilingwijzer.

Onveranderd is dat BBB, dat bij de Provinciale Statenverkiezingen de grote winnaar was, in de loop van de tijd steeds weer iets verder wegzakt. Inmiddels staat de partij van Caroline van der Plas op 5 tot 9 zetels. Dat is weliswaar nog altijd een duidelijke winst ten opzichte van die enige zetel die Van der Plas nu bezit in de Tweede Kamer, maar ver verwijderd van de tientallen waar BBB in maart aanspraak op leek te kunnen maken.

D66 behaalt nu rond de 7 tot 11 zetels en blijft samen met het CDA (3-5) de coalitiepartij die het meeste last lijkt te hebben van de impopulariteit van de huidige coalitie. De ChristenUnie leek daar als enige lang aan te kunnen ontsnappen, maar ook die dreigt nu met 3 tot 5 zetels enig terrein te verliezen. Andere verliezers in het huidige veld zijn Forum voor Democratie en de SP (beide op 3-5) en JA21 op 1-3.

Stabiel blijven de Partij voor de Dieren op 5 tot 7 zetels en Volt en de SGP op 2 tot 4. Denk zou een zetel kunnen winnen op 3-5. Terwijl het voor Bij1 en 50Plus met 0-1 zetel spannend blijft of zij in de komende periode nog wel in de Tweede Kamer blijven vertegenwoordigd.

De NOS publiceert met enige regelmaat de Peilingwijzer. Daarin worden peilingen van I&O Research en Ipsos/Eenvandaag samengevoegd. Maurice de Hond wil met Peil.nl niet meewerken aan de Peilingwijzer. Meer over de methode achter de Peilingwijzer is te vinden op de website van politicoloog Tom Louwerse .",2023-01-01,2023-11-01,2023-11-20
42791680,Yesilgöz tegen Timmermans: 'Sommige mensen gaan straks 100 procent belasting betalen',NOS.nl,2023-11-20,In het debat van EenVandaag heeft VVD-lijsttrekker Yesilgöz veel kritiek op de belastingplannen van GroenLinks-PvdA.,2023-01-01,2023-11-01,2023-11-20
42791693,Witte Huis: vrijlating gijzelaars 'dichterbij dan ooit' • Grenspost bij Libanon geraakt,NOS.nl,2023-11-20,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

21:48

Meerdere doden in leger Israël door 'eigen vuur'

Het Israëlische leger heeft tijdens gevechten in de Gazastrook een aantal incidenten van zogenaamd ""eigen vuur"" gezien, melden Israëlische veiligheidsbronnen aan The Times of Israel. Een aantal van die incidenten had dodelijke gevolgen.

The Times of Israel meldt dat er momenteel duizenden infanterietroepen, tanks en andere troepen in Gaza vechten, opererend in de dichtbevolkte buurten van Gaza-Stad. Het leger zegt de aanhoudende gevechten ""te evalueren, inclusief de gevallen van eigen vuur, en de geleerde lessen snel implementeert"".

Sinds het begin van de grondgevechten op 27 oktober zijn in Gaza 66 soldaten gedood.

21:27

Minister van Buitenlandse Zaken bezoekt Israël en Westoever

Minister van Buitenlandse Zaken Hanke Bruins Slot heeft in Tel Aviv gesproken met haar Israëlische ambtgenoot Eli Cohen, meldt ze op X. ""In ons gesprek benadrukte ik ook het belang en de urgentie van humanitaire gevechtspauzes. Deze gevechtspauzes zijn cruciaal om hulp, zorg en goederen in Gaza te krijgen. Ik heb nadrukkelijk opgeroepen tot terughoudendheid en tot handelen in lijn met internationaal humanitair oorlogsrecht.""

Bruins Slot zei ook dat ze haar ""oprechte medeleven"" betuigd had ""voor de Israëlische slachtoffers van de afschuwelijke terroristische aanslag van Hamas op 7 oktober. Nederland deelt de grote zorg over het lot van de gijzelaars die nog in Gaza zijn. Ik heb aangegeven dat ik het belang van hun onmiddellijke en onvoorwaardelijke vrijlating onderstreep"", zei ze.

Bruins Slot bracht ook een bezoek aan de Palestijnse premier Mohammad Shtayyeh. Ook daar betuigde ze haar medeleven voor de Palestijnse burgerslachtoffers. ""De situatie in Gaza is schrijnend, er is dringend meer hulp nodig."" Ze zei zich hard te maken ""voor gevechtspauzes en veilige en ongehinderde humanitaire toegang in Gaza. Nederland blijft de Palestijnse Gebieden steunen, zowel via humanitaire hulp als ontwikkelingssamenwerking"". Daarbij zei ze dat Nederland blijft ""toewerken naar een tweestatenoplossing, met een levensvatbare Palestijnse staat naast een veilig Israël.""

20:52

'Wapenwerkplaats en tunnelingang gevonden in moskee'

Het leger van Israël meldt dat het een werkplaats van Hamas waar raketten worden gemaakt en een tunnelingang heeft gevonden in een moskee in de wijk Zeitoun in Gaza-stad. ""Ik wil dat u begrijpt: een moskee in het Zeitoun-gebied werd gebruikt als laboratorium voor het maken van wapens"", zei legerwoordvoerder Hagari tijdens een avondpersconferentie.

Emanuel (Mannie) Fabian

@manniefabian

The 36th Division troops also directed several airstrikes in Zeitoun against Hamas operatives, as well as located a rocket-making lab, weapons, explosive devices, a drone, and a tunnel inside a mosque in the neighborhood. (7/7) https://t.co/pEHa09ZAYr

19:00

20 november 2023

""Troepen dringen de moskee binnen, voeren scans uit en zorgen ervoor dat er geen vallen zijn. Ze gaan deze moskee binnen en vinden een tunnelschacht... en een trap', zei hij. Daarop werd een werkplaats voor het maken van raketten aangetroffen, zei Hagari.

""Terroristen maken raketten in een moskee. Ze gebruiken de islam en de symbolen van de islam om terreur te creëren"", zei hij.

Het leger van Israël heeft vaker gezegd dat publieke gebouwen als ziekenhuizen, scholen en moskeeën door de gewapende tak van Hamas worden gebruikt. Eerder zei het hiervoor bewijs te hebben gevonden in het al-Shifa-ziekenhuis in Gaza-Stad.

Meer daarover lees je hier:

20:42

Witte Huis: vrijlating gijzelaars 'dichterbij dan ooit tevoren'

De Amerikaanse regering 'doet er alles aan' om tot een overeenkomst te komen over de vrijlating van gijzelaars die door Hamas in Gaza worden vastgehouden. Dat heeft Witte Huis-woordvoerder John Kirby zojuist tegen verslaggevers gezegd.

Hij zei dat de president hoopte dat er een overeenkomst kon worden bereikt om alle gijzelaars vrij te laten, ""inclusief jonge kinderen, en natuurlijk de Amerikanen die erbij zitten"", zei Kirby. ""We werken nog steeds van uur tot uur... we geloven dat we dichterbij zijn dan ooit tevoren. Dus we zijn hoopvol. Maar er is nog werk aan de winkel. En er wordt niets gedaan totdat alles klaar is. We blijven hier dus aan werken.""

20:20

Leger Israël: 'We werden beschoten vanuit Indonesisch ziekenhuis'

Het leger van Israël heeft een verklaring gegeven over de hevige gevechten rondom het Indonesië-ziekenhuis in Gaza-Stad, waarbij minstens twaalf mensen zouden zijn omgekomen. ""Vannacht openden terroristen vanuit het Indonesische ziekenhuis in Gaza het vuur op troepen die buiten het ziekenhuis opereerden"", aldus het Israëlische leger. ""Als reactie daarop richtten troepen zich rechtstreeks op de specifieke plek waar het vijandelijke vuur vandaan kwam.""

Er werden geen granaten afgevuurd op het ziekenhuis, voegt het leger toe. Het leger zegt ook dat ondanks de uitdagingen van de strijd tegen ""een terroristische organisatie die vanuit ziekenhuizen opereert"", het zich heeft gebonden aan het internationaal recht en ""talloze maatregelen heeft genomen om de schade voor niet-strijders tot een minimum te beperken"".

Het leger van Israël zou tanks hebben ingezet in de buurt van het ziekenhuis. De BBC heeft beelden geverifieerd waarop tanks dicht bij het ziekenhuis te zien zijn. Het Palestijnse persbureau Wafa berichtte dat ook het ziekenhuis zelf beschoten is en het door Hamas bestuurde ministerie van Volksgezondheid meldde dat er eerder ook Israëlische luchtaanvallen zouden zijn geweest op het ziekenhuis. Daarbij zouden zeker twaalf mensen om het leven zijn gekomen.

De Indonesische minister van Buitenlandse Zaken Retno Marsudi heeft de aanval op het Indonesië-ziekenhuis in de Gazastrook scherp veroordeeld.

19:52

Israël roept ambassadeur Zuid-Afrika terug vanwege 'laatste verklaringen' 

Israël heeft zijn ambassadeur in Zuid-Afrika teruggeroepen voor overleg naar aanleiding van de ""laatste verklaringen van Zuid-Afrika"", aldus het ministerie van Buitenlandse Zaken. Het komt nadat de regeringspartij van Zuid-Afrika had gezegd dat zij een parlementaire motie zou steunen waarin wordt opgeroepen tot sluiting van de Israëlische ambassade in Zuid-Afrika.

In een verklaring op donderdag verwelkomde het Afrikaans Nationaal Congres (ANC) ook een oproep van president Cyril Ramaphosa aan het Internationaal Strafhof om mogelijke Israëlische oorlogsmisdaden te onderzoeken. De ANC-verklaring luidt: ""Gezien de zich ontvouwende wreedheden in bezet Palestina zal het Afrikaans Nationaal Congres instemmen met een parlementaire motie die de regering oproept om de Israëlische ambassade in Zuid-Afrika te sluiten en alle diplomatieke betrekkingen met Israël op te schorten totdat Israël instemt met een staakt-het-vuren.""

19:25

Families gijzelaars woedend omdat Netanyahu ze niet binnenlaat

De families van de mensen die door Hamas ontvoerd zijn en worden vastgehouden in Gaza zijn woedend op premier Natanyahu. Hij weigert hen allemaal toe te laten bij een ontmoeting op het militaire hoofdkwartier in Tel Aviv. De families hadden van tevoren een lijst met 107 vertegenwoordigers aan het kantoor van de premier verstrekt, maar bij hun aankomst kregen velen te horen dat er niet genoeg ruimte in de zaal was gereserveerd voor de bijeenkomst, meldt The Times of Israël.

De families die niet naar binnen zijn gelaten, zijn van plan te protesteren bij de poort van de militaire basis Kirya in Tel Aviv, meldt Haaretz.

Netanyahu staat onder grote druk om de gijzelaars vrij te krijgen. Familieleden van de ruim 240 gegijzelden door Hamas hielden eerder een vijfdaagse protestmars naar Jeruzalem waar ze de vrijlating van hun dierbaren eisten. Dit weekend kwamen de duizenden deelnemers aan de mars aan in Jeruzalem en liepen door naar de residentie van Netanyahu.

19:05

WHO-baas: 12 vroeggeboren baby's naar Caïro gevlogen

Twaalf van de vroeggeboren baby's die uit het al-Shifa-ziekenhuis in Gaza zijn gered, zijn naar Caïro zijn gevlogen. Dat heeft hoofd van de Wereldgezondheidsorganisatie (WHO) Tedros bekendgemaakt op X. Eerder werd duidelijk dat 28 te vroeg geboren baby's gered waren uit het Shifa-ziekenhuis in Gaza-Stad en naar Egypte waren gebracht. Drie baby's bleven in Gaza achter.

""Alle baby's vechten tegen ernstige infecties en andere aandoeningen en hebben gespecialiseerde medische zorg nodig"", zegt Tedros.

18:04

Premiers Spanje en België reizen naar Israël en Palestijnse gebieden

De herkozen premier van Spanje, Sánchez, reist donderdag naar Israël en de Palestijnse Gebieden. Dat meldt zijn kantoor.

Sánchez zal samen met zijn Belgische collega Alexander de Croo reizen, zo blijkt uit een verklaring van zijn kantoor. Beide leiders zullen een ontmoeting hebben met de Israëlische premier Netanyahu, de Israëlische president Herzog en de Palestijnse president Abbas, aldus de verklaring.

Spanje is op dit moment EU-voorzitter, België is dat vanaf januari volgend jaar. De twee landen hebben net als EU-lidstaat Ierland meermaals opgeroepen tot een onmiddellijk staakt-het-vuren.

17:53

Biden: deal met gijzelaars nabij

De Amerikaanse president Biden heeft vandaag gezegd dat hij gelooft dat een deal nabij is over de vrijlating van een deel van de gijzelaars die door Hamas in Gaza worden vastgehouden.

De signalen stapelen zich al langer op over een naderend akkoord over de vrijlating van een groep gijzelaars in Gaza. Familieleden zouden zijn ingelicht over vorderingen in het onderhandelingsproces. Ook spreken de betrokken partijen openlijk uit dat ze hoopvol zijn over een deal in de komende dagen. Om hoeveel gijzelaars het zou gaan en onder welke voorwaarden, is nog onbekend.

Lees hieronder meer over een mogelijk akkoord:

16:56

Jordaanse kroonprins in Egypte voor bouw van een veldhospitaal

De Jordaanse kroonprins Hoessein is in Egypte aangekomen om toezicht te houden op de plannen voor een veldhospitaal in Gaza. De kroonprins kwam vandaag aan op de internationale luchthaven El Arish met een militair vliegtuig, met ook het personeel en de uitrusting van het ziekenhuis aan boord.

Het veldhospitaal zal worden gevestigd in Khan Younis, in het zuiden, om gewonden en zieken op te vangen. Volgens het Jordaanse koninklijke paleis heeft het ziekenhuis een capaciteit van 41 bedden.

Khan Younis wordt geregeld getroffen door luchtaanvallen. Zo vielen bij een Israëlisch bombardement op zaterdag in de buurt van het Nasser ziekenhuis in Khan Younis volgens Artsen zonder Grenzen zeventig doden. De hulporganisatie meldde vandaag dat de luchtaanval op ongeveer een kilometer van het ziekenhuis plaatsvond.

Reuters heeft foto's van vrachtwagens die de grensovergang bij Rafah met Egypte oversteken met containers en uitrusting voor het Jordaanse veldhospitaal: 

Ook de Verenigde Arabische Emiraten en Qatar zouden binnenkort een veldhospitaal willen opzetten in Gaza.

15:45

Leger Israël: grenspost bij Libanese grens geraakt, geen gewonden

Er zijn inmiddels meer details bekendgemaakt door het leger van Israël over de beschietingen over en weer tussen Libanon en Israël. Volgens het leger zouden vanuit Libanon op meerdere locaties langs de grens zo'n 25 raketten afgevuurd zijn op Israël, waarvan er meerdere zijn onderschept door luchtafweer. Andere raketten zijn in open gebieden geland. Drie drones met explosieven raakten een legerpost aan de grens. Er zouden geen gewonden zijn gevallen bij de aanvallen. Het leger heeft niet bekendgemaakt welke legerpost geraakt zou zijn.

Op beelden die op sociale media circuleren zou de ravage te zien zijn die is aangericht in een legerpost van Biranit , Die beelden zijn door de NOS geverifieerd en gelokaliseerd op een steenworp afstand van de grens met Libanon, vlak bij het plaatsje Netu'a.

Marwa Osman || مروة عثمان

@Marwa__Osman

📽 Footage Documenting the enormous damage caused this morning, Milonday November 20, 2023 by the pounding of #Hezbollah against the Israeli Birnit military base in northern occupied Palestine as a result of Burkan missile. https://t.co/PmhdfJEHVa

15:12

20 november 2023

Het leger zegt dat het zelf een Hezbollah-cel heeft aangevallen die van plan was een antitankraketaanval uit te voeren vanuit het Libanese dorp Marwahin en dat gevechtsvliegtuigen, gevechtshelikopters en tanks andere Hezbollah-locaties in Zuid-Libanon zou hebben getroffen als reactie op de aanvallen op het noorden van Israël.

14:39

WHO: drie te vroeg geboren baby's blijven in ziekenhuis Gaza

De Wereldgezondheidsorganisatie WHO heeft bevestigd dat 28 te vroeg geboren baby's naar Egypte zijn geëvacueerd, maar dat er drie in het zuiden van Gaza zijn achtergebleven voor verdere behandeling.

Eerder schreven meerdere media dat 31 baby's geëvacueerd zouden worden uit het grootste ziekenhuis in Gaza-Stad. Dat blijkt nu dus anders te liggen. De 31 baby's zijn allemaal naar een ziekenhuis in het zuiden gebracht, maar drie hebben de oversteek naar Egypte niet gemaakt.

""De 28 baby's zijn nu veilig aangekomen in Egypte. Drie baby's verblijven nog steeds in het Emarati-ziekenhuis en worden nog steeds behandeld"", zei een woordvoerder van de WHO in een antwoord per e-mail aan persbureau Reuters.

Gevraagd naar de toestand van de baby's zei hij: ""Alle baby's vechten tegen ernstige infecties en hebben nog altijd gezondheidszorg nodig.""

13:28

Dit is de huidige situatie in de Gazastrook

Op onderstaande kaart is de huidige situatie in de Gazastrook te zien. Alle informatie is bijgewerkt tot gisteravond.

12:59

Te vroeg geboren baby's geëvacueerd uit Gaza

12:28

Raketbeschietingen over en weer aan grens Libanon-Israël

Ook in de grensstreek tussen Israël en Libanon is het weer onrustig. Volgens Israëlische media zijn er meerdere raketten vanuit Libanon afgevuurd op militaire bases in het noorden van Israël, onder meer ook antitankraketten. Het Israëlische leger zou gereageerd hebben met artilleriebeschietingen.

Over gewonden of slachtoffers is niets bekend.

12:22

Indonesië veroordeelt aanval op Indonesische ziekenhuis Gaza

De Indonesische minister van Buitenlandse Zaken Retno Marsudi heeft de aanval op het Indonesië-ziekenhuis in de Gazastrook scherp veroordeeld. ""Alle landen, vooral degenen die nauwe betrekkingen met Israël onderhouden, moeten al hun invloed en capaciteiten gebruiken om Israël aan te sporen zijn wreedheden te stoppen"", zei ze in een verklaring.

Verschillende persbureaus maken melding van hevige gevechten rondom het ziekenhuis. Het leger van Israël zou onder meer tanks inzetten. Het Palestijnse persbureau Wafa zegt dat ook het ziekenhuis zelf beschoten wordt. Het door Hamas bestuurde ministerie van Volksgezondheid meldt dat er eerder ook Israëlische luchtaanvallen zijn geweest op het ziekenhuis. Zeker twaalf mensen zouden om het leven zijn gekomen.

11:58

Groep te vroeg geboren baby's aangekomen in Egypte

Een eerste groep te vroeg geboren baby's is uit het al-Shifa-ziekenhuis in Gaza-Stad geëvacueerd naar Egypte voor medische behandelingen, meldt een Egyptische tv-zender. Volgens de Palestijnse tak van de hulporganisatie Rode Halve Maan gaat het om 28 baby's. Persbureau AFP sprak eerder van 29 baby's. Gisteren meldde onder meer de Rode Halve Maan dat er ruim 30 te vroeg geborenen zouden worden geëvacueerd uit het ziekenhuis.

Het Israëlische leger viel het ziekenhuis vorige week binnen. Het claimt er een Hamas-commandocentrum te hebben aangetroffen. Gisteren meldde het leger dat er tunnels van Hamas onder het ziekenhuis zitten.

10:23

Minister Bruins Slot bezoekt Israël en Palestijnse gebieden

Minister Bruins Slot van Buitenlandse Zaken bezoekt vandaag Israël en de Palestijnse gebieden. Ze zegt daar meerdere bijeenkomsten te hebben, waarin ze onder meer in gesprek gaat met verschillende ministers en organisaties. Ook brengt ze een bezoek aan Nederlandse vertegenwoordigers in de gebieden.

Hanke Bruins Slot

@HankeBruinsSlot

Today I am visiting Israel and the Palestinian Territories, where I will have several meetings. I will be talking to various ministers and organisations and will also be visiting the Dutch representations here. https://t.co/JmZ5UuU77P

8:51

20 november 2023

10:04

'Hevige gevechten bij Indonesië-ziekenhuis Gaza-Stad'

Verschillende persbureaus, waaronder AP en Reuters, melden hevige gevechten rondom het Indonesië-ziekenhuis in Gaza-Stad. Dat ziekenhuis is omsingeld door Israëlische tanks. ""Je kunt ze zien schieten"", zegt een verpleger van hert ziekenhuis tegen Reuters. ""Er zijn voortdurend geluiden van explosies en geweervuur. Vrouwen en kinderen zijn doodsbang.""

Op basis van bronnen rondom het ziekenhuis meldt nieuwszender Al Jazeera dat de situatie ""catastrofaal"" is. Er zouden zo'n 6000 mensen aanwezig zijn. Naast patiënten en werknemers ook veel ontheemden. Het ziekenhuis verlaten zou onmogelijk zijn door de aanhoudende gevechten buiten.

Het Palestijnse persbureau Wafa zegt dat ook het ziekenhuis zelf onder vuur genomen wordt. Vanochtend meldde het door Hamas bestuurde ministerie van Volksgezondheid dat er eerder ook Israëlische luchtaanvallen zijn geweest op het ziekenhuis. Daarbij zouden zeker twaalf mensen om het leven zijn gekomen.

09:44

Akkoord over vrijlating groep gijzelaars Gaza lijkt dichtbij

De signalen stapelen zich op over een naderend akkoord over de vrijlating van een groep gijzelaars in Gaza. Familieleden zouden zijn ingelicht over grote vorderingen in het onderhandelingsproces. Ook spreken de betrokken partijen openlijk uit dat ze hoopvol zijn over een deal in de komende dagen. Om hoeveel gijzelaars het zou gaan en onder welke voorwaarden is nog onbekend.

Lees hieronder meer over een mogelijk akkoord:

09:29

Rode Kruis: meer ziekte-uitbraken in Gaza door regen

Doordat het flink regent in de Gazastrook nemen de gezondheidsrisico's in het gebied extra toe. Daarvoor waarschuwt het Rode Kruis . Door een gebrek aan brandstof functioneren de watersystemen er niet goed. Omdat grote groepen mensen in Gaza dicht op elkaar leven, raakt de infrastructuur bovendien verder overbelast.

Ook ontbreekt het Gaza op dit moment aan schoon (drink)water. Mensen gebruiken al langere tijd vervuild water, met alle gevolgen van dien, stelt het Rode Kruis. De organisatie verwacht daarom een piek in het aantal bacteriële infecties, vooral onder vluchtelingen. ""Denk daarbij aan hevige diarree en het risico op cholera-uitbraken. Deze kunnen levensbedreigend worden"", waarschuwt het Rode Kruis. ""Denk aan een patiënt die kampt met aanhoudende diarree. Zonder zouten, mineralen, voeding en schoon drinkwater kan deze patiënt uitdrogen, uitgeput raken en uiteindelijk overlijden.""

Binnen Gaza zijn op het moment zo'n anderhalf miljoen mensen op de vlucht.

09:27

Festivalgangers komen samen om aanval Hamas te verwerken

08:35

Gezondheidsministerie Gaza: doden bij aanval Indonesische ziekenhuis

Bij een Israëlische luchtaanval op het Indonesische ziekenhuis in Gaza zijn twaalf doden gevallen, meldt het door Hamas bestuurde Palestijnse ministerie van Volksgezondheid. Volgens Al Jazeera zijn er artsen en patiënten onder de doden. Het ministerie meldt dat er ook tientallen gewonden zijn.

Arabische media meldden eerder al dat het ziekenhuis door Israëlische tanks is omsingeld. De directeur van het ziekenhuis zegt tegen de BBC dat de tanks nu op zo'n 20 meter afstand van het ziekenhuis zijn. Persbureau AP meldt dat er hevige gevechten zijn uitgebroken in de omgeving van het ziekenhuis.

07:35

Arabische en islamitische bijeenkomst in Peking: oproep tot wapenstilstand

Afgevaardigden van Arabische en islamitische landen zijn op bezoek in de Chinese hoofdstad Peking om te spreken over de situatie in de Gazastrook. Ze roepen op om een einde te maken aan het geweld en om humanitaire hulp het gebied in te krijgen.

Het bezoek is onderdeel van een tour langs de vijf permanente leden van de VN Veiligheidsraad, waar China er een van is. In China hebben afgevaardigden van onder meer Saudi-Arabië, Egypte, Jordanië, Indonesië, de Palestijnse gebieden en de Organisatie van Islamitische Samenwerking (OIC) een overleg met de Chinese minister van Buitenlandse Zaken Wang Yi. De OIC is een samenwerking van 57 staten die opkomst voor de belangen van de islamitische wereld.

""We zijn hier om een duidelijk signaal af te geven: we moeten het vechten en het doden onmiddellijk stoppen en we moeten onmiddellijk humanitaire hulp aan Gaza bieden"", zei de Saudische minister van Buitenlandse Zaken prins Faisal bin Farhan al Saud.

Voorafgaand aan het overleg zei Wang tegen de delegatie dat de internationale gemeenschap ""dringend moet handelen"" om een einde te maken aan de ""humanitaire ramp"" in Gaza. Hij zei dat Peking bereid is om te helpen om de ""vrede te herstellen in het Midden-Oosten"".

06:43

AzG meldt tientallen doden bij luchtaanval op Khan Younis

Bij een Israëlische luchtaanval zaterdag in de buurt van het Nasser ziekenhuis in Khan Younis, in het zuiden van de Gazastrook, zijn volgens Artsen zonder Grenzen zeventig doden gevallen. De hulporganisatie meldt dat de luchtaanval op ongeveer een kilometer van het ziekenhuis plaatsvond.

Direct na de aanval werden 122 mensen, onder wie de zeventig doden, het ziekenhuis binnengebracht, zegt de hulporganisatie. Veel van de gewonden verkeren in kritieke toestand, onder hen veel kinderen. De meeste slachtoffers hebben brandwonden opgelopen.

De hulporganisatie zegt behoefte te hebben aan medische middelen in het ziekenhuis. Ook zegt AzG klaar te zijn om op te schalen, maar zegt wel veiligheidsgaranties te willen.

Eerder meldde het Nasser ziekenhuis al dat er 47 mensen waren omgekomen bij Israëlische luchtaanvallen.

05:12

'Israëlisch leger heeft Indonesische ziekenhuis in Gaza omsingeld'

Arabische media melden dat het Israëlische leger het Indonesische ziekenhuis in Gaza heeft omsingeld. Ook zouden er explosies zijn geweest in de buurt van het ziekenhuis. De berichten zijn niet onafhankelijk geverifieerd en ook het Israëlische leger heeft ze niet bevestigd.

Over slachtoffers in en rond het Indonesische ziekenhuis is niets bekend. De stroom in het gebouw zou zijn uitgevallen.

Het hoofd van het ziekenhuis roept vanuit de Indonesische hoofdstad Jakarta Israël op om zijn militairen rond het gebouw terug te trekken. ""Dit is een onmenselijke aanval die moet worden veroordeeld omdat dit een plek is die beschermd moet worden"", zei directeur Sarbini Abdul Murad tegen tv-zender Al Jazeera. ""Wij vragen Israël om zijn troepen rond het Indonesische ziekenhuis terug te trekken, zodat het een veilige plek kan zijn voor burgers die medische hulp zoeken.""

03:28

'Netanyahu en kabinetsleden gaan families gegijzelden bezoeken'

Een aantal leden van het Israëlische kabinet, onder wie premier Netanyahu, ontmoeten vanavond familieleden van de ongeveer 240 gegijzelden die worden vastgehouden door Hamas, meldt The Times of Israel. Volgens de krant hebben de familieleden geëist dat ze met Netanyahu kunnen spreken. Ook defensieminister Yoav Gallant zou bij de ontmoeting vanavond aanwezig zijn.

Halverwege vorige maand ontmoette Netanyahu ook al een aantal familieleden. Hij beloofde toen dat hij er alles aan zou doen om de gegijzelden vrij te krijgen.

Veel familieleden van gegijzelden hebben kritiek op Netanyahu en zijn inzet om ze terug naar Israël te krijgen. Ook wordt de premier en zijn regering verweten dat de aanval van Hamas op 7 oktober niet kon worden voorkomen. De groep gegijzelden wordt nu 44 dagen vastgehouden door Hamas.

02:19

Dit weekend drie journalisten gedood in Gaza

Afgelopen weekend zijn in Gaza drie journalisten omgekomen bij aanvallen van het Israëlische leger, meldt persbureau Reuters.

Een van de slachtoffers was behalve journalist ook het hoofd van een Palestijnse non-profitorganisatie die opkwam voor de rechten van journalisten, Belal Jadallah. Familieleden zeggen tegen Reuters dat hij onderweg was van Gaza-stad naar het zuiden. Hij zou zijn beschoten door een Israëlische tank.

De twee andere journalisten kwamen dit weekend om na een Israëlische aanval in het vluchtelingenkamp Bureij, in het midden van Gaza. In totaal werden bij die aanval zeventien mensen gedood.

Volgens de New Yorkse organisatie Committee to Protect Journalists zijn er sinds de oorlog begon op 7 oktober nu in totaal 48 journalisten en mediamedewerkers omgekomen. Het gaat om 43 Palestijnen, vier Israëliërs een Libanees.

00:35

Hamas wijst berichten over gijzelaars in al-Shifa-ziekenhuis af

Hamas noemt de claim van het Israëlische leger dat er twee gijzelaars werden vastgehouden het al-Shifa-ziekenhuis ""misleidend en vals"". In een verklaring waar Al Jazeera uit citeert schrijft Hamas dat de bevindingen van het Israëlische leger bedoeld zijn om hun veiligheids- en militaire mislukkingen te verdoezelen.

Het Israëlische leger heeft gisteren beelden vrijgegeven waarin een tunnel onder het al-Shifa-ziekenhuis te zien zou zijn. Ook zijn er bewakingsbeelden naar buiten gebracht van het ziekenhuis op 7 oktober, de dag van de terreuraanslagen in Israël. Daarop is volgens Israël te zien hoe een Thaise en Nepalese gijzelaar het ziekenhuis in worden gebracht door gewapende mannen. Een van hen wordt met een buikwond op een brancard door het ziekenhuis gereden.

00:33

Leger Israël: tunnel gevonden onder al-Shifa-ziekenhuis

Het Israëlische leger stelt dat het een 55 meter lange ""tunnel van terroristen"" heeft gevonden onder het al-Shifa-ziekenhuis. Ook zouden er wapens zijn gevonden in een voertuig bij die tunnel.

Het leger heeft beelden vrijgegeven waarop deze vondsten te zien zouden zijn. De video is nog niet onafhankelijk gecontroleerd. Israël zegt al langer dat er tunnels van Hamas onder het ziekenhuis liggen, maar Hamas heeft dat altijd ontkend. De twee partijen zijn verwikkeld in een informatie-oorlog waarbij zowel Hamas als Israël de wereld probeert te overtuigen van zijn gelijk.

""Vanavond hebben we de eerste geavanceerde tunnel gevonden"", wordt in een van de video's gezegd van het Israëlische leger gezegd:

00:23

Premature baby's worden opgevangen bij grens met Egypte

Op beelden uit een ziekenhuis in Rafah is te zien hoe artsen zorgen voor de 31 geëvacueerde baby's. Zij werden vandaag per ambulance vanuit het al-Shifa-ziekenhuis in het noorden van Gaza daarheen gebracht.

Morgen gaan ze daarvandaan naar Egypte, zo meldden de autoriteiten van Gaza. Wereldgezondheidsorganisatie WHO meldt dat naast de 31 baby's ook zes zorgmedewerkers en tien familieleden van het personeel zijn geëvacueerd. Volgens WHO-chef Tedros zijn er nog veel meer evacuatierondes nodig voor patiënten in het al-Shifa-ziekenhuis.

00:04

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-20
42791694,Westerscheldetunnel tolvrij vanaf 2025,NOS.nl,2023-11-20,"De Westerscheldetunnel wordt vanaf 1 januari 2025 definitief tolvrij voor personenauto's. Het kabinet stelt daarvoor 140 miljoen euro beschikbaar. Dat heeft demissionair minister Harbers van Infrastructuur en Waterstaat bekendgemaakt.

Het afschaffen van de tolheffing is een grote wens van veel Zeeuwen . De Westerscheldetunnel is een belangrijke schakel tussen Zeeland, Vlaanderen en West-Brabant. Nu moeten personenauto's nog 5 euro betalen per passage. Mensen die vaker gebruikmaken van de tunnel betalen meestal 3 euro per keer dat ze de tolpoortjes passeren.

Gedeputeerde Harry van der Maas: ""Dit is goed nieuws voor de Zeeuwen die jarenlang veel geld moesten uitgeven om door de tunnel te rijden. Een tolvrije Westerscheldetunnel is een belangrijke impuls voor de leefbaarheid en economie van Zeeland"".

2032

Dat de Westerscheldetunnel in de toekomst tolvrij zou worden, was al duidelijk. Lange tijd werd ervan uitgegaan dat dat pas in 2032 zou gebeuren. Vorig jaar werd een motie voor het eerder tolvrij maken van de tunnel al unaniem aangenomen in de Tweede Kamer.

Afgelopen weekend onthulde CDA-lijsttrekker Henri Bontebal in het Debat van het Zuiden dat de beslissing voor een tolvrije Westerscheldetunnel vandaag bekend zou worden gemaakt door de minister, schrijft Omroep Zeeland .",2023-01-01,2023-11-01,2023-11-20
42791710,Kijk hier de Q&A met GroenLinks-PvdA-lijsttrekker Frans Timmermans terug,NOS.nl,2023-11-20,GroenLinks-PvdA-leider Frans Timmermans beantwoordde vragen die gesteld werden op Instagram.,2023-01-01,2023-11-01,2023-11-20
42791718,Timmermans noemt Omtzigts vakministers 'raar idee' • Opbouw stembureaus in volle gang,NOS.nl,2023-11-20,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen, aanstaande woensdag.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

12:37

Jonge Boeren-debat begonnen

In Dronten is het Jonge Boeren Verkiezingsdebat zojuist begonnen. Het debat, dat is georganiseerd door NAJK, Aeres Hogeschool en Nieuwe Oogst, is rechtstreeks te volgen op YouTube .

Aan het debat doet onder anderen Caroline van der Plas mee. De meeste partijen hebben hun landbouwwoordvoerder gestuurd.

Voor sommigen is dit het laatste debat voor de verkiezingen van woensdag.

Pieter Grinwis

@Pieter_Grinwis

Zo meteen ons laatste verkiezingsdebat, met jonge boeren. Mooi om deze campagne met een debat over hun toekomst, na een veelheid aan debatten over werken, wonen, klimaat, landbouw, natuur, bestaanszekerheid en financiën, te besluiten. Tijd en zin om mee te kijken? Zie👇🏼 https://t.co/Gy6nWWFF8H https://t.co/w3yqccxXeK

12:21

20 november 2023

11:00

Opbouw stembureaus

Overal in het land zijn mensen druk met het opbouwen van de stembureaus voor woensdag. Die staan vaak in scholen, buurthuizen of zorginstellingen, maar ook op bijzondere locaties zoals kerken. Zo ook in de hoofdstad, waar kiezers onder meer terechtkunnen in de Oud-Katholieke parochie in Amsterdam-Zuid.

Persbureau ANP nam een kijkje:

10:28

Kleinste grootste partij ooit?

Arjan Noorlander

@noorlanderarjan

We lijken op een uitslag af te stevenen waarbij we de kleinste grootste partij ooit hebben. Nu rond de 28 zetels gepeild.
Dat wordt mij een formatie 🙀

2021 34 zetels
2017 33
2012 41
2010 31
2006 41
2003 44
2002 43
1998 45
1994 37
1989 54 (CDA!)
Etc

10:26

20 november 2023

09:33

Timmermans noemt Omtzigts vakministers 'raar idee'

Frans Timmermans (GroenLinks-PvdA) vindt het idee van NSC-leider Pieter Omtzigt voor een kabinet van vakministers een raar idee, zei hij in het NOS Radio 1 Journaal. ""Dit land heeft politieke richting nodig. Partijen die samen een koers uitzetten en daar dan de beste ministers bij zoeken. Wat hij zegt, is een soort zakenkabinet, waarmee je het zou depolitiseren. Maar het moet juist politiek zijn, daar vraagt Nederland om.""

Timmermans was vanochtend te gast in de radio-uitzending. Daar herhaalde hij zijn belofte om zijn partij in de Tweede Kamer te leiden als hij geen minister-president wordt. Volgens Timmermans is een grote partij op links belangrijk om te voorkomen ""dat ze elkaar gaan opzoeken op rechts"". Zijn missie is naar eigen zeggen om ervoor te zorgen dat ze niet om hem heen kunnen.

Voor hem is de samenwerking van de twee linkse partijen geslaagd als die meer zetels oplevert dan de PvdA en GroenLinks nu samen in de Kamer hebben. Dat zijn er zeventien, volgens de laatste Peilingwijzer staat GroenLinks-PvdA op 21-25 zetels .

Timmermans voert campagne op het thema klimaat, waarbij hij benadrukt dat iedereen moet kunnen meedoen. ""Wij willen klimaatbeleid koppelen aan sociaal beleid. Zodat mensen die dat nodig hebben een steuntje in de rug krijgen bij de verduurzaming van hun woning."" Hij wil ook woningcorporaties helpen, zodat die hun huizen kunnen isoleren. ""Daardoor houden huurders meer geld over in hun portemonnee, want de energierekening wordt substantieel lager.""

Mocht zijn partij in een nieuw kabinet komen, dan wil Timmermans in elk geval voor elkaar krijgen dat de armoede in Nederland aan het eind van de kabinetsperiode is gehalveerd. ""Daarover moeten we afspraken kunnen maken.""

09:30

Frans Timmermans beantwoordt vragen van kijkers

GroenLinks-PvdA-leider Timmermans was vanochtend te gast bij de NOS. Hij ging onder meer in gesprek met verslaggever Albert Bos waarbij hij vragen beantwoordde die lezers via Instagram hadden gesteld. Bekijk hieronder de hele Q&A met Timmermans terug.

08:15

Bontenbal sluit nieuwe regeringsdeelname niet uit

CDA-lijsttrekker Henri Bontenbal zegt dat er met zijn partij altijd goed valt samen te werken, maar dat zijn eventuele regeringsdeelname afhangt van de verkiezingsuitslag. ""Wij willen constructieve politiek bedrijven, maar ook zoveel mogelijk punten uit ons programma realiseren"", zegt hij bij Goedemorgen Nederland op NPO 1.

Op de vraag of het CDA onder zijn leiding opnieuw in het kabinet zal komen, zegt hij dat hij ""eerst komende woensdag even gaat afwachten. Dat zal erg bepalend zijn voor hoeveel zin wij hebben in coalitiedeelname"".

Een van de speerpunten van het CDA is het gezin , dat de partij wil versterken door onder meer hogere kinderbijslag en een hoger kindgebonden budget.

Volgens Bontenbal helpt dat meer dan het minimumloon verhogen:

WNL Vandaag

@WNLVandaag

Bij @cdavandaag staat het gezin centraal. Ook terug te zien in het partijprogramma, met het voorstel om een gezinsminister aan te stellen. Die moet de onder andere de kinderbijslag verhogen. ""Zodat het gezin financieel meer armslag heeft"", zegt lijsttrekker @HenriBontenbal. #WNL https://t.co/b1mzu2TTUR

7:30

20 november 2023

07:47

Strategische stemmers op links en rechts

Ruim de helft van de mensen die van plan zijn GroenLinks-PvdA te stemmen, is een strategische kiezer. Zij zien hun stem als kans om een linkse partij groot te maken en te voorkomen dat 'rechts' overheerst. In de GL-PvdA-achterban speelt dit het sterkst, blijkt uit onderzoek van EenVandaag onder ruim 30.000 leden van het Opiniepanel.

Zij stemmen daarmee dus niet op de partij die het dichtst bij hen staat, maar hopen met hun stem invloed te hebben op een mogelijke coalitievorming na de verkiezingen. Nu partijen op rechts, NSC, VVD, BBB en PVV, groot genoeg zijn voor een meerderheid én die partijen elkaar al opzoeken in de campagne, passen linkse kiezers hun stemgedrag aan om een rechts kabinet te voorkomen.

Maar niet alleen linkse panelleden zijn gevoelig voor strategische overwegingen. Ook aan rechterzijde stemmen kiezers niet op hun eerste keus, omdat ze een andere partij de grootste willen maken. Die kiezers zitten dit keer vooral bij de PVV. 43 procent van de mensen die daar nu een voorkeur voor heeft, zegt dat tactische motieven meespelen. Dat zijn veel kiezers die eigenlijk meer thuis zijn bij FVD, BVNL of JA21.

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de eindsprint in de campagne is aangetrokken. Verder bespreken ze de mededeling van Pieter Omtzigt (NSC) over het eventuele premierschap. Kwam zijn opmerking uit het niets of toch niet? En ze buigen zich over de vraag of peilingen verboden zouden moeten worden.

07:14

GL-PvdA-lijsttrekker Timmermans in NOS Radio 1 Journaal, waar staan hij en zijn partij voor?

GroenLinks-PvdA-lijsttrekker Frans Timmermans (62) komt uit Heerlen. Zijn vader werkte als kanselier in de diplomatieke dienst, waardoor hij een deel van zijn jeugd in het buitenland doorbracht. Hij spreekt vloeiend Frans, Engels, Italiaans, Duits en Russisch. Timmermans is een PvdA-coryfee. Hij was Kamerlid, staatssecretaris en minister van Buitenlandse Zaken. Sinds 2014 was hij Eurocommissaris. Hij kreeg de bijnaam 'klimaatpaus' omdat hij een omstreden Green Deal voor elkaar kreeg. Bij de Europese verkiezingen van 2019 was Timmermans met succes PvdA-lijsttrekker.

Vanwege al zijn ervaring bij de PvdA en zijn affiniteit met GroenLinks-thema's als klimaat en Europa wordt hij gezien als ideale lijsttrekker van de nieuwe linkse samenwerking. Hij heeft de ambitie om premier te worden. Zijn belangrijkste thema is de aanpak van de klimaatcrisis, waarbij de lasten eerlijk worden verdeeld.

GroenLinks en de PvdA doen voor het eerst samen mee aan de verkiezingen. Ze willen de versnippering tegengaan en hopen als links blok kans te maken op regeringsdeelname. Met name voor de Partij van de Arbeid is het samengaan een grote stap. De partij bestaat sinds 1946 en had lang een vaste schare kiezers, die vaak ook lid waren van de vakbond FNV. PvdA behoorde met VVD en CDA tot de grote partijen van Nederland en heeft vaak meegeregeerd.

GroenLinks is veel jonger, in 1990 ontstaan door een fusie van vier kleine linkse partijen uit de hoek van de vredesbeweging. De partij was aanvankelijk duidelijk linkser dan de PvdA, maar is meer naar het midden opgeschoven. PvdA-coryfee Frans Timmermans is tot lijsttrekker gekozen, omdat hij als Europese 'klimaatpaus' ook de GL-kiezers aanspreekt.

Frans Timmermans is tussen 08.30 en 09.00 te horen op in het NOS Radio 1 Journaal en vanaf 09.15 uur beantwoordt hij vragen op NOS.nl

07:00

Wat gebeurde er gisteren? 

Een dag nadat PVV-lijsttrekker Wilders een gamechanger claimde, omdat hij volgens een peiling van Maurice de Hond bij de grootste vier partijen zou horen, geeft NSC-lijsttrekker Pieter Omtzigt dan toch antwoord op de 'premiersvraag': hij wil eventueel een kabinet gaan leiden, als daar vakministers in zitten. Hij zegt er nogmaals bij dat hij een stellige voorkeur heeft om zijn partij vanuit de Tweede Kamer te leiden. Maar mocht er ""een ideale opstelling"" komen, met mensen met veel vakinhoudelijke kennis en afstand tot de Tweede Kamer, dan is hij bereid die stap te zetten.

Yesilgöz sprak van ""vage toverformules"" . Zij vindt dat nog steeds niet duidelijk is of Omtzigt nou wel of niet het ambt wil bekleden. 's Ochtends had zij al over samenwerking met Wilders gezegd dat zijn oplossingen het land kapotmaken en dat de verschillen tussen haar VVD en zijn PVV nog altijd ""levensgroot"" zijn.

Politiek verslaggever Xander van der Wulp concludeerde gisteravond dat de "" nerveuze slotfase van deze campagne , waarin vier partijen de grootste kunnen worden"" is begonnen.

06:59

Verkiezingsuitzending NOS Jeugdjournaal: een bonte bal, een quiz en een torentje

Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Hamas kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. En een aantal politici liet zich ook van een andere kant zien.

Bekijk hier de samenvatting van de uitzending ( of lees hier een verslag ):

06:55

Welkom! 

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42791722,Te vroeg geboren baby's aangekomen in Egypte • 'Hevige gevechten Indonesisch ziekenhuis Gaza',NOS.nl,2023-11-20,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

13:28

Dit is de huidige situatie in de Gazastrook

Op onderstaande kaart is de huidige situatie in de Gazastrook te zien. Alle informatie is bijgewerkt tot gisteravond.

12:59

Te vroeg geboren baby's geëvacueerd uit Gaza

12:28

Raketbeschietingen over en weer aan grens Libanon-Israël

Ook in de grensstreek tussen Israël en Libanon is het weer onrustig. Volgens Israëlische media zijn er meerdere rakketten vanuit Libanon afgevuurd op militaire bases in het noorden van Israël, onder meer ook antitankraketten. Het Israëlische leger zou gereageerd hebben met artilleriebeschietingen.

Over gewonden of slachtoffers is niets bekend.

12:22

Indonesië veroordeelt aanval op Indonesische ziekenhuis Gaza

De Indonesische minister van Buitenlandse Zaken Retno Marsudi heeft de aanval op het Indonesië-ziekenhuis in de Gazastrook scherp veroordeeld. ""Alle landen, vooral degenen die nauwe betrekkingen met Israël onderhouden, moeten al hun invloed en capaciteiten gebruiken om Israël aan te sporen zijn wreedheden te stoppen"", zei ze in een verklaring.

Verschillende persbureaus maken melding van hevige gevechten rondom het ziekenhuis. Het leger van Israël zou onder meer tanks inzetten. Het Palestijnse persbureau Wafa zegt dat ook het ziekenhuis zelf beschoten wordt. Het door Hamas bestuurde ministerie van Volksgezondheid meldt dat er eerder ook Israëlische luchtaanvallen zijn geweest op het ziekenhuis. Zeker twaalf mensen zouden om het leven zijn gekomen.

11:58

Groep te vroeg geboren baby's aangekomen in Egypte

Een eerste groep te vroeg geboren baby's is uit het al-Shifa-ziekenhuis in Gaza-Stad geëvacueerd naar Egypte voor medische behandelingen, meldt een Egyptische tv-zender. Volgens de Palestijnse tak van de hulporganisatie Rode Halve Maan gaat het om 28 baby's. Persbureau AFP sprak eerder van 29 baby's. Gisteren meldde onder meer de Rode Halve Maan dat er ruim 30 te vroeg geborenen zouden worden geëvacueerd uit het ziekenhuis.

Het Israëlische leger viel het ziekenhuis vorige week binnen. Het claimt er een Hamas-commandocentrum te hebben aangetroffen. Gisteren meldde het leger dat er tunnels van Hamas onder het ziekenhuis zitten.

10:23

Minister Bruins Slot bezoekt Israël en Palestijnse gebieden

Minister Bruins Slot van Buitenlandse Zaken bezoekt vandaag Israël en de Palestijnse gebieden. Ze zegt daar meerdere bijeenkomsten te hebben, waarin ze onder meer in gesprek gaat met verschillende ministers en organisaties. Ook brengt ze een bezoek aan Nederlandse vertegenwoordigers in de gebieden.

Hanke Bruins Slot

@HankeBruinsSlot

Today I am visiting Israel and the Palestinian Territories, where I will have several meetings. I will be talking to various ministers and organisations and will also be visiting the Dutch representations here. https://t.co/JmZ5UuU77P

8:51

20 november 2023

10:04

'Hevige gevechten bij Indonesië-ziekenhuis Gaza-Stad'

Verschillende persbureaus, waaronder AP en Reuters, melden hevige gevechten rondom het Indonesië-ziekenhuis in Gaza-Stad. Dat ziekenhuis is omsingeld door Israëlische tanks. ""Je kunt ze zien schieten"", zegt een verpleger van hert ziekenhuis tegen Reuters. ""Er zijn voortdurend geluiden van explosies en geweervuur. Vrouwen en kinderen zijn doodsbang.""

Op basis van bronnen rondom het ziekenhuis meldt nieuwszender Al Jazeera dat de situatie ""catastrofaal"" is. Er zouden zo'n 6000 mensen aanwezig zijn. Naast patiënten en werknemers ook veel ontheemden. Het ziekenhuis verlaten zou onmogelijk zijn door de aanhoudende gevechten buiten.

Het Palestijnse persbureau Wafa zegt dat ook het ziekenhuis zelf onder vuur genomen wordt. Vanochtend meldde het door Hamas bestuurde ministerie van Volksgezondheid dat er eerder ook Israëlische luchtaanvallen zijn geweest op het ziekenhuis. Daarbij zouden zeker twaalf mensen om het leven zijn gekomen.

09:44

Akkoord over vrijlating groep gijzelaars Gaza lijkt dichtbij

De signalen stapelen zich op over een naderend akkoord over de vrijlating van een groep gijzelaars in Gaza. Familieleden zouden zijn ingelicht over grote vorderingen in het onderhandelingsproces. Ook spreken de betrokken partijen openlijk uit dat ze hoopvol zijn over een deal in de komende dagen. Om hoeveel gijzelaars het zou gaan en onder welke voorwaarden is nog onbekend.

Lees hieronder meer over een mogelijk akkoord:

09:29

Rode Kruis: meer ziekte-uitbraken in Gaza door regen

Doordat het flink regent in de Gazastrook nemen de gezondheidsrisico's in het gebied extra toe. Daarvoor waarschuwt het Rode Kruis . Door een gebrek aan brandstof functioneren de watersystemen er niet goed. Omdat grote groepen mensen in Gaza dicht op elkaar leven, raakt de infrastructuur bovendien verder overbelast.

Ook ontbreekt het Gaza op dit moment aan schoon (drink)water. Mensen gebruiken al langere tijd vervuild water, met alle gevolgen van dien, stelt het Rode Kruis. De organisatie verwacht daarom een piek in het aantal bacteriële infecties, vooral onder vluchtelingen. ""Denk daarbij aan hevige diarree en het risico op cholera-uitbraken. Deze kunnen levensbedreigend worden"", waarschuwt het Rode Kruis. ""Denk aan een patiënt die kampt met aanhoudende diarree. Zonder zouten, mineralen, voeding en schoon drinkwater kan deze patiënt uitdrogen, uitgeput raken en uiteindelijk overlijden.""

Binnen Gaza zijn op het moment zo'n anderhalf miljoen mensen op de vlucht.

09:27

Festivalgangers komen samen om aanval Hamas te verwerken

08:35

Gezondheidsministerie Gaza: doden bij aanval Indonesische ziekenhuis

Bij een Israëlische luchtaanval op het Indonesische ziekenhuis in Gaza zijn twaalf doden gevallen, meldt het door Hamas bestuurde Palestijnse ministerie van Volksgezondheid. Volgens Al Jazeera zijn er artsen en patiënten onder de doden. Het ministerie meldt dat er ook tientallen gewonden zijn.

Arabische media meldden eerder al dat het ziekenhuis door Israëlische tanks is omsingeld. De directeur van het ziekenhuis zegt tegen de BBC dat de tanks nu op zo'n 20 meter afstand van het ziekenhuis zijn. Persbureau AP meldt dat er hevige gevechten zijn uitgebroken in de omgeving van het ziekenhuis.

07:35

Arabische en islamitische bijeenkomst in Peking: oproep tot wapenstilstand

Afgevaardigden van Arabische en islamitische landen zijn op bezoek in de Chinese hoofdstad Peking om te spreken over de situatie in de Gazastrook. Ze roepen op om een einde te maken aan het geweld en om humanitaire hulp het gebied in te krijgen.

Het bezoek is onderdeel van een tour langs de vijf permanente leden van de VN Veiligheidsraad, waar China er een van is. In China hebben afgevaardigden van onder meer Saudi-Arabië, Egypte, Jordanië, Indonesië, de Palestijnse gebieden en de Organisatie van Islamitische Samenwerking (OIC) een overleg met de Chinese minister van Buitenlandse Zaken Wang Yi. De OIC is een samenwerking van 57 staten die opkomst voor de belangen van de islamitische wereld.

""We zijn hier om een duidelijk signaal af te geven: we moeten het vechten en het doden onmiddellijk stoppen en we moeten onmiddellijk humanitaire hulp aan Gaza bieden"", zei de Saudische minister van Buitenlandse Zaken prins Faisal bin Farhan al Saud.

Voorafgaand aan het overleg zei Wang tegen de delegatie dat de internationale gemeenschap ""dringend moet handelen"" om een einde te maken aan de ""humanitaire ramp"" in Gaza. Hij zei dat Peking bereid is om te helpen om de ""vrede te herstellen in het Midden-Oosten"".

06:43

AzG meldt tientallen doden bij luchtaanval op Khan Younis

Bij een Israëlische luchtaanval zaterdag in de buurt van het Nasser ziekenhuis in Khan Younis, in het zuiden van de Gazastrook, zijn volgens Artsen zonder Grenzen zeventig doden gevallen. De hulporganisatie meldt dat de luchtaanval op ongeveer een kilometer van het ziekenhuis plaatsvond.

Direct na de aanval werden 122 mensen, onder wie de zeventig doden, het ziekenhuis binnengebracht, zegt de hulporganisatie. Veel van de gewonden verkeren in kritieke toestand, onder hen veel kinderen. De meeste slachtoffers hebben brandwonden opgelopen.

De hulporganisatie zegt behoefte te hebben aan medische middelen in het ziekenhuis. Ook zegt AzG klaar te zijn om op te schalen, maar zegt wel veiligheidsgaranties te willen.

Eerder meldde het Nasser ziekenhuis al dat er 47 mensen waren omgekomen bij Israëlische luchtaanvallen.

05:12

'Israëlisch leger heeft Indonesische ziekenhuis in Gaza omsingeld'

Arabische media melden dat het Israëlische leger het Indonesische ziekenhuis in Gaza heeft omsingeld. Ook zouden er explosies zijn geweest in de buurt van het ziekenhuis. De berichten zijn niet onafhankelijk geverifieerd en ook het Israëlische leger heeft ze niet bevestigd.

Over slachtoffers in en rond het Indonesische ziekenhuis is niets bekend. De stroom in het gebouw zou zijn uitgevallen.

Het hoofd van het ziekenhuis roept vanuit de Indonesische hoofdstad Jakarta Israël op om zijn militairen rond het gebouw terug te trekken. ""Dit is een onmenselijke aanval die moet worden veroordeeld omdat dit een plek is die beschermd moet worden"", zei directeur Sarbini Abdul Murad tegen tv-zender Al Jazeera. ""Wij vragen Israël om zijn troepen rond het Indonesische ziekenhuis terug te trekken, zodat het een veilige plek kan zijn voor burgers die medische hulp zoeken.""

03:28

'Netanyahu en kabinetsleden gaan families gegijzelden bezoeken'

Een aantal leden van het Israëlische kabinet, onder wie premier Netanyahu, ontmoeten vanavond familieleden van de ongeveer 240 gegijzelden die worden vastgehouden door Hamas, meldt The Times of Israel. Volgens de krant hebben de familieleden geëist dat ze met Netanyahu kunnen spreken. Ook defensieminister Yoav Gallant zou bij de ontmoeting vanavond aanwezig zijn.

Halverwege vorige maand ontmoette Netanyahu ook al een aantal familieleden. Hij beloofde toen dat hij er alles aan zou doen om de gegijzelden vrij te krijgen.

Veel familieleden van gegijzelden hebben kritiek op Netanyahu en zijn inzet om ze terug naar Israël te krijgen. Ook wordt de premier en zijn regering verweten dat de aanval van Hamas op 7 oktober niet kon worden voorkomen. De groep gegijzelden wordt nu 44 dagen vastgehouden door Hamas.

02:19

Dit weekend drie journalisten gedood in Gaza

Afgelopen weekend zijn in Gaza drie journalisten omgekomen bij aanvallen van het Israëlische leger, meldt persbureau Reuters.

Een van de slachtoffers was behalve journalist ook het hoofd van een Palestijnse non-profitorganisatie die opkwam voor de rechten van journalisten, Belal Jadallah. Familieleden zeggen tegen Reuters dat hij onderweg was van Gaza-stad naar het zuiden. Hij zou zijn beschoten door een Israëlische tank.

De twee andere journalisten kwamen dit weekend om na een Israëlische aanval in het vluchtelingenkamp Bureij, in het midden van Gaza. In totaal werden bij die aanval zeventien mensen gedood.

Volgens de New Yorkse organisatie Committee to Protect Journalists zijn er sinds de oorlog begon op 7 oktober nu in totaal 48 journalisten en mediamedewerkers omgekomen. Het gaat om 43 Palestijnen, vier Israëliërs een Libanees.

00:35

Hamas wijst berichten over gijzelaars in al-Shifa-ziekenhuis af

Hamas noemt de claim van het Israëlische leger dat er twee gijzelaars werden vastgehouden het al-Shifa-ziekenhuis ""misleidend en vals"". In een verklaring waar Al Jazeera uit citeert schrijft Hamas dat de bevindingen van het Israëlische leger bedoeld zijn om hun veiligheids- en militaire mislukkingen te verdoezelen.

Het Israëlische leger heeft gisteren beelden vrijgegeven waarin een tunnel onder het al-Shifa-ziekenhuis te zien zou zijn. Ook zijn er bewakingsbeelden naar buiten gebracht van het ziekenhuis op 7 oktober, de dag van de terreuraanslagen in Israël. Daarop is volgens Israël te zien hoe een Thaise en Nepalese gijzelaar het ziekenhuis in worden gebracht door gewapende mannen. Een van hen wordt met een buikwond op een brancard door het ziekenhuis gereden.

00:33

Leger Israël: tunnel gevonden onder al-Shifa-ziekenhuis

Het Israëlische leger stelt dat het een 55 meter lange ""tunnel van terroristen"" heeft gevonden onder het al-Shifa-ziekenhuis. Ook zouden er wapens zijn gevonden in een voertuig bij die tunnel.

Het leger heeft beelden vrijgegeven waarop deze vondsten te zien zouden zijn. De video is nog niet onafhankelijk gecontroleerd. Israël zegt al langer dat er tunnels van Hamas onder het ziekenhuis liggen, maar Hamas heeft dat altijd ontkend. De twee partijen zijn verwikkeld in een informatie-oorlog waarbij zowel Hamas als Israël de wereld probeert te overtuigen van zijn gelijk.

""Vanavond hebben we de eerste geavanceerde tunnel gevonden"", wordt in een van de video's gezegd van het Israëlische leger gezegd:

00:23

Premature baby's worden opgevangen bij grens met Egypte

Op beelden uit een ziekenhuis in Rafah is te zien hoe artsen zorgen voor de 31 geëvacueerde baby's. Zij werden vandaag per ambulance vanuit het al-Shifa-ziekenhuis in het noorden van Gaza daarheen gebracht.

Morgen gaan ze daarvandaan naar Egypte, zo meldden de autoriteiten van Gaza. Wereldgezondheidsorganisatie WHO meldt dat naast de 31 baby's ook zes zorgmedewerkers en tien familieleden van het personeel zijn geëvacueerd. Volgens WHO-chef Tedros zijn er nog veel meer evacuatierondes nodig voor patiënten in het al-Shifa-ziekenhuis.

00:04

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-20
42791727,Partijprogramma's makkelijker te begrijpen dankzij nieuwe site,NOS.nl,2023-11-20,"'Circulaire economie', 'morele vraagstukken' en 'voorwerp van zorg der overheid.' Allemaal termen die worden gebruikt in verkiezingsprogramma's in aanloop naar de Tweede Kamerverkiezingen. Maar door deze moeilijke woorden zijn de programma's, en daarmee de politiek niet toegankelijk voor iedereen.

Met een nieuwe site, gebouwd met behulp van kunstmatige intelligentie, is het voortaan makkelijker om de verkiezingsprogramma's van partijen te begrijpen. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

Met behulp van de website krijg je een completer beeld van de standpunten van partijen. Ook word je door de tool niet beïnvloed, wat bij andere stemtools wel het geval kan zijn.

Bij dit voorbeeld lees je hoe de VVD denkt over migratie. Eerst staat beschreven hoe het in het partijprogramma staat, daarna zie je het stukje in makkelijkere taal:

Het migratiestelsel functioneert niet goed, op dit moment overkomt migratie ons. Als gevolg daarvan bepalen we niet zelf voor hoeveel en voor welke mensen er plek is in ons land, maar doen anderen dat. In het slechtste geval mensensmokkelaars en arbeidsuitbuiters. Het heeft in de afgelopen jaren een situatie van vrijwel ongeremde immigratie opgeleverd en dat is meer dan ons land aan kan. Het heeft de woningnood substantieel vergroot, het heeft geleid tot teveel arbeidsmigranten in sommige wijken en dorpen, het heeft de hele asielketen zwaar overbelast.

Op dit moment hebben we geen controle over het migratiesysteem. Anderen bepalen wie er naar ons land komen en hoeveel mensen er welkom zijn. Dit kan negatieve gevolgen hebben, zoals mensensmokkel en uitbuiting. Door deze onbeperkte immigratie is er een tekort aan woningen, zijn er te veel arbeidsmigranten in sommige wijken en dorpen, en is het hele asielproces overbelast.

Initiatiefnemers Khaled Tamimy, Paul Lodder en July Jagt kwamen tot het idee na het lezen van onder andere een artikel in NRC, over hoe een stemhulp je kan beïnvloeden. Daarin wordt politicoloog Martin Rosema aangehaald die onderzoek deed naar deze invloed. Rosema vertelde dat een stemhulp bij ongeveer vijf procent van de kiezers leidt tot een conclusie, ""wat ongeveer gelijk staat aan zeven tot acht zetels in de kamer"".

""Het kan zijn dat uit stemwijzers net een andere voorkeurspartij komt dan hoe je er echt in staat"", zegt Tamimy tegen de NOS. ""Soms begrijpen mensen een stelling niet en klikken ze daarom op 'neutraal' in plaats van 'mee eens' of 'mee oneens'. Daardoor is het uiteindelijke resultaat ook anders.""

""We hopen hiermee mensen meer betrokken te krijgen bij de politiek, en dat ze op de hoogte zijn van onderwerpen en stellingen"", zegt Tamimy. ""Met de tool kunnen mensen specifieker zoeken op één onderwerp, want in een stemwijzer komt lang niet alles aan bod"", aldus Tamimy.

Bij dit voorbeeld lees je hoe NSC denkt over de wooncrisis. Eerst staat beschreven hoe het in het partijprogramma staat, daarna zie je het stukje in makkelijkere taal:

Onderdak is, net als water en voedsel, een primaire levensbehoefte. In de Grondwet staat: 'bevordering van voldoende woongelegenheid is voorwerp van zorg der overheid'. De gevolgen van de woningnood zijn niet altijd direct zichtbaar, maar hebben grote gevolgen voor mensenlevens. Door de schaarste aan woningen zijn woonlasten een steeds grotere kostenpost voor huishoudens en een belangrijke oorzaak van armoede. Geen woning hebben zorgt er ook voor dat kinderen in onzekerheid opgroeien. Wij beschouwen het gebrek aan woonruimte als een maatschappelijke crisis. Daar hoort dan ook een crisisaanpak bij.

Iedereen heeft een plek nodig om te wonen, net zoals eten en drinken. De overheid moet ervoor zorgen dat er genoeg huizen zijn. Het tekort aan huizen heeft grote gevolgen voor mensen. Huur wordt steeds duurder en zorgt ervoor dat mensen arm worden. Kinderen die geen huis hebben, groeien op in onzekerheid. We zien het tekort aan huizen als een crisis en er moet snel iets aan worden gedaan. We moeten meer huizen bouwen in verschillende prijsklassen. Provincies en gemeenten moeten sneller plannen maken en beslissingen nemen. Het is tijd om hier iets aan te doen.

De website beschikt over een zoekfunctie waardoor je zelf standpunten van partijen bij bepaalde onderwerpen kunt lezen. Je klikt eerst op de gewenste taal zoals Nederlands of eenvoudig Nederlands, of bijvoorbeeld Fries, Arabisch of Pools. Daarna kun je binnen jouw taal zoeken op onderwerpen.

Zoek je bijvoorbeeld op 'bestaanszekerheid' binnen het menu 'Eenvoudig Nederlands', dan krijg je de standpunten van alle partijen over dit onderwerp te zien, geschreven in makkelijkere taal.

Bij dit voorbeeld lees je hoe GroenLinks-PvdA denkt over het klimaat. Eerst staat beschreven hoe het in het partijprogramma staat, daarna zie je het stukje in makkelijkere taal:

Klimaatverandering raakt ons allemaal en vraagt om een overheid die de regie neemt. Door nu in te grijpen voorkomen we verder menselijk leed en onherstelbare economische en ecologische schade. Dat is niet alleen noodzakelijk voor onszelf, maar ook voor volgende generaties en voor diegenen op de wereld die het zwaarst getroffen worden door de klimaat- en biodiversiteitscrisis. Daarom stellen we in het denken over onze economie en samenleving klimaat en natuur meer centraal.

Klimaatverandering raakt ons allemaal en het is belangrijk dat de overheid daar iets aan doet. Als we nu ingrijpen, voorkomen we verdere problemen en schade aan de economie en natuur die niet meer te herstellen zijn. Dit is niet alleen goed voor ons, maar ook voor toekomstige generaties en voor mensen die het meest te lijden hebben onder klimaatverandering en verlies van biodiversiteit. Daarom moeten we klimaat en natuur meer aandacht geven bij het nadenken over onze economie en samenleving.

Bij het maken van de website is gebruik gemaakt van kunstmatige intelligentie. ""Op die manier kunnen de partijprogramma's makkelijk worden vertaald"", zegt Tamimy. ""Het is wel goed om te benoemen dat ook AI fouten kan maken"", maant hij.

Ook kan de tool met behulp van AI ""slim en intuïtief"" zoeken binnen de verkiezingsprogramma's. ""Als je bijvoorbeeld zoekt op 'advies middelbare school' dan krijg je óók resultaten waar die letterlijke woorden misschien niet exact zo in voorkomen. De tool snapt dan toch dat je waarschijnlijk wil lezen over 'onderwijs"", aldus Tamimy.

Bij dit voorbeeld lees je hoe de PVV denkt over sociale zekerheid. Eerst staat beschreven hoe het in het partijprogramma staat, daarna zie je het stukje in makkelijkere taal:

Onze sociale zekerheid beschermen we voor Nederlanders die tijdelijk een steuntje in de rug nodig hebben. We laten ons niet meer belazeren door fraudeurs. Uitkeringsfraude en misbruik van onze sociale zekerheid worden keihard aangepakt. Zelfstandigen zonder personeel gaan we niet pesten met nog meer regels en verplichtingen: we maken het voor hen mogelijk om betaalbaar en vrijwillig bij te verzekeren voor pensioen en arbeidsongeschiktheid.

We beschermen onze sociale zekerheid voor Nederlanders die tijdelijk extra steun nodig hebben. We laten niet toe dat fraudeurs ons bedriegen. We zullen hard optreden tegen uitkeringsfraude en misbruik van onze sociale zekerheid. We zullen zelfstandige ondernemers (ZZP'ers) niet lastigvallen met meer regels en verplichtingen: we zorgen ervoor dat ze op een betaalbare en vrijwillige manier verzekerd kunnen zijn voor pensioen en arbeidsongeschiktheid.",2023-01-01,2023-11-01,2023-11-20
42791755,Wilders over oplossen woningtekort: 'We moeten hier uitkomen',NOS.nl,2023-11-12,Bij het RTL-debat gaat het over het woningtekort. Volgens PVV-leider Wilders kunnen politici 'het niet permitteren om hier niet uit te komen'. D66-leider Jetten verwijt Wilders en Yesilgöz cynisme als het gaat om het oplossen van de woningnood.,2023-01-01,2023-11-01,2023-11-06
42791919,Wekdienst 13/11: Nederlands elftal komt samen • Partijen debatteren over zorg,NOS.nl,2023-11-13,"Goedemorgen! Het Nederlands elftal komt in Zeist weer bij elkaar en in Utrecht is het Grote Zorgdebat. 

Eerst het weer: de komende uren komt er op steeds meer plekken bewolking en regen. In de loop van de middag wordt het vanuit het zuidwesten droog met meer zon. Er staat een krachtige wind bij zo'n 13 graden. 

Wat kun je vandaag verwachten?

Wat heb je gemist?

De woningnood moet moet worden aangepakt en er moet betere hulp komen voor overbelaste mantelzorgers en mensen met een krappe beurs. Daarover waren de lijsttrekkers van VVD, D66, PVV, SP, Partij voor de Dieren en BBB het eens in het tweede RTL Verkiezingsdebat. Maar over de beste aanpak van deze problemen lopen de meningen sterk uiteen.

Voor het programma hadden de lijstrekkers van Nieuw Sociaal Contract en GroenLinks-PvdA afgezegd. De aanwezige lijsttrekkers kregen vragen van het publiek over wonen, zorg en de portemonnee.

Ander nieuws uit de nacht:

En dan nog even dit:

De verkiezingsstrijd heeft zich nu ook uitgebreid naar de muren van De Telegraaf. Zeven lijsttrekkers waren te gast bij de krant, waar ze als gast-hoofdredacteur ieder hun eigen voorpagina mochten maken. Bij het zetten van hun handtekening op de muur barstte een strijd los wie dit zo hoog mogelijk kon.

Fijne dag!",2023-01-01,2023-11-01,2023-11-13
42789843,"Oranje plaatst zich voor EK na zege op Ierland, wat zeggen de cijfers?",Radio1.nl,2023-11-19,"Nederland is volgend jaar van de partij bij het EK voetbal. De ploeg van bondscoach Ronald Koeman stelde deelname veilig met een 1-0-zege op Ierland, afgelopen vrijdag. Wat zeggen de cijfers? Data-analist Bart Frouws en commentator Arno Vermeulen duiken in de meest opvallende statistieken.

Het Nederlands elftal speelt dinsdag het laatste EK-kwalificatieduel. De druk is eraf bij de ploeg van bondscoach Ronald Koeman, nu plaatsing zeker is. Commentator Arno Vermeulen maakt de balans op. ""Plaatsing voor een Europees kampioenschap is altijd reden tot enige opgewektheid"", vertelt hij over de telefoon. Hij is in Portugal om de verrichtingen van Oranje te volgen. Het duel met Gibraltar wordt wegens een verbouwing van het nationale (en enige) stadion van het schiereiland gespeeld in Faro.

""Maar als je de hele kwalificatie bij elkaar optelt"", vervolgt Vermeulen, ""dan denk je: dat was niet zo best. Het ging niet makkelijk tegen Griekenland, twee keer verdiend verloren van Frankrijk... als je de afweging maakt, is dat niet heel positief. Maar dat we naar een EK gaan, moeten we koesteren.""

Wat zeggen de cijfers?

Toch overheerst bij Vermeulen het gevoel: voetballend was het allemaal maar matig, ook tegen Ierland. Wat zeggen de cijfers hier eigenlijk over? In de studio duikt data-analist Bart Frouws in de voetbalstatistieken.

Allereerst de eenvoudigste: Nederland heeft zich voor de elfde keer geplaatst voor het EK. ""Alleen Duitsland (veertien keer) en Spanje (twaalf keer) waren er, de komende editie meegerekend, nog vaker bij."" Oranje doet het op dat gebied niet slechter dan twee andere grote voetballanden: Frankrijk en Engeland.Over de verdediging viel tijdens het duel met Ierland, ondanks de vele blessuregevallen, weinig te klagen. Sterker nog, Oranje kreeg maar drie schoten te verwerken. In de afgelopen twee jaar deed de ploeg dat alleen in maart 2023 beter. Gibraltar kwam tot nul pogingen. ""Maar die kwamen ook bijna niet over de middenlijn"", grapt Frouws.

Daley Blind viel tegen Ierland volgens de data-analist op een positieve manier op. De 33-jarige Amsterdammer was de speler met de meeste balcontacten: 92. Ook was Blind verantwoordelijk voor zes intercepties. ""Dat is het hoogste aantal van een Oranje-speler sinds 2017"", vertelt Frouws. ""Toen was hij het nota bene zelf: acht, tegen Frankrijk.""

Ook in negatieve zin viel voor hem een speler op: Xavi Simons. Drie schoten, weer geen goal voor de middenvelder van RB Leipzig. ""Deze EK-kwalificatie is er slechts één speler met meer schoten zonder te scoren dan Simons (achttien pogingen)"", plaatst Frouws de statistiek in perspectief. ""Dat is de Armeniër Eduard Spertsyan, die afgelopen zomer nog werd gelinkt aan Ajax en Feyenoord."" Het is wachten op de eerste van Simons, wellicht in het slotduel met Gibraltar.

Abonneer je op onze wekelijkse nieuwsbrief!

Gerelateerd",2023-01-01,2023-11-01,2023-11-13
42789846,"Sandra Beckerman (SP) over stikstofcrisis: 'Laten wij weinig horen, of worden we weinig uitgenodigd?'",Radio1.nl,2023-11-16,"In aanloop naar de verkiezingen bespreekt De Nieuws BV in Kies Wijzer zeven grote thema's met zeven grote partijen. Vandaag bespreken we stikstof en landbouw met Sandra Beckerman van de SP. Haar partij heeft een sleutelrol vervuld bij de vorming van de stikstofwet, maar we horen hen er weinig over tijdens de verkiezingen. ""De SP zegt al vanaf haar oprichting dat deze landbouw niet goed voor boeren, niet goed voor dieren en niet goed voor de omgeving is"", zegt Beckerman in De Nieuws BV.

Dat de partij zich nu publiekelijk weinig uit over stikstof is geen strategische zet om boer-sympathisanten aan hun kant te houden, zegt Beckerman. ""Laten wij weinig horen, of worden wij te weinig uitgenodigd?"", vraagt de politica zich af. Volgens haar heeft de partij extreem veel sympathie voor 'de boeren die nog niet weten waar zij aan toe zijn'. 

Beckerman is juist van mening dat de partij te weinig aandacht krijgt voor de dingen die wel goed gaan, en verwijst naar een artikel van Trouw, waarin gezegd wordt dat de SP het meest betrokken van de Tweede Kamer is bij nieuwe wetsvoorstellen. Bovendien vindt ze dat de SP de partij is die het ""hardst oppositie voert op thema's als Groningen en Toeslagen.""

'Grote vraagtekens' bij stikstofwet

SP-partijvoorzitter Lillian Marijnissen stelde eerder nog 'grote vraagtekens' toen de stikstofwet in een uitzending van Goedemorgen Nederland werd behandeld, maar 22 dagen later sloot de partij een akkoord met het kabinet en steunden ze de wet. ""Het probleem met al die wetten die er nu zijn, ook die wij gesteund hebben, is de uitvoering die het kabinet moet doen want die blijft heel erg achter"", zegt Beckerman. Volgens haar mist er visie, en is dat de reden dat we blijven 'vastzitten'. 

Ook wilde de partij de stikstofuitstoot in 2030 gehalveerd hebben, maar dat is bijgesteld naar 2035. ""Als je ons diep in het hart kijkt, zie je dat we het in 2012 al wilden"", zegt Beckerman. De ambities van de partij liggen daar nog steeds, maar het had de prioriteit om uit de stikstofcrisis te komen. ""Dat is in eerste instantie gelukt met de stikstofwet, maar vervolgens kregen we een kabinet dat geen knopen doorhakt waardoor we nu misschien nog wel dieper in de crisis komen.""

Minister Stikstof en Landbouw: Sandra Beckerman?

Als Beckerman minister op het gebied van stikstof en landbouw zou worden, heeft ze haar plan om het stikstofprobleem op te lossen in ieder geval al klaarliggen: ""Boeren moeten een goed inkomen kunnen verdienen, schaalvergroting stoppen, megastallen zijn we nooit voorstander van geweest. Investeren in natuur en om tafel met alle boeren die wel willen maar nu niet kunnen."" Ze vindt echter ook dat een bredere aanpak benodigd zal zijn omdat de politica van mening is er alweer nieuwe problemen op de loer liggen, zoals vervuiling van het water en boeren die wel de omschakeling willen maken maar niet kunnen.

Hoe wil de SP dat betalen?

Plannen kosten geld, maar de SP doet niet aan doorrekeningen van het Centraal Planbureau. Hun webpagina 'Zo betalen we dat' stuurt de gebruiker door naar een andere pagina, waar alleen plannen worden genoemd, maar geen concrete cijfers. ""Ik ben een SP'er die heel erg voor het doorrekenen is"", zegt Beckerman. Volgens haar is het CPB het probleem, de politica noemt hen een 'neoliberale thuisfluiter' en zegt zelf fan te zijn van het Duitse systeem. 

Gerelateerd",2023-01-01,2023-11-01,2023-11-13
42789856,Steeds meer mensen mijden bewust het nieuws: tips voor een gezond nieuwsdieet,Radio1.nl,2023-11-08,"Het grote en heftige aanbod van nieuws zorgt ervoor dat het aantal nieuwsmijders toeneemt. Kiki de Bruin, promovendus nieuwsmijding aan de Hogeschool Utrecht en Wageningen Universiteit deed onderzoek naar nieuwsmijding. Ze vertelt in Villa VdB wanneer je een nieuwsmijder bent en geeft tips voor een gezonde nieuwsconsumptie.

Wetenschap

Wanneer ben je voor de wetenschap een nieuwsmijder? ""Daar is veel discussie over. Wat wij hanteren is: je bent een nieuwsmijder wanneer je zelf aangeeft het nieuws te mijden. Dus als je af en toe op zaterdag het nieuws mijdt, dan ben je geen nieuwsmijder - maar wel als je het consistent doet."" 

De Bruin begon in 2020 met het onderzoek, aan het begin van de coronacrisis. ""Dat was voor mijn onderzoek een geluk bij een ongeluk. We zijn toen gelijk begonnen met het volgen van mensen over een langere periode. Daaruit bleek dat in het begin van zo'n crisis mensen veel meer nieuws consumeren en bij meer verschillende bronnen dat doen. Je wilt dan alles weten, op zoek naar een gevoel van controle of veiligheid. Maar naar mate zo'n crisis langer duurt zie je dat mensen afhaken.""

Is dat negatief? ""Dat hangt er van af. Ik denk dat er individuele voordelen aanzitten. We zien dat bij mensen hun mentale welzijn vooruit gaat bij nieuwsmijden. Ook zagen we in de coronacrisis dat mensen die nieuwsmijden meer betrokken raakten bij hun directe omgeving, doordat ze bijvoorbeeld vrijwilligerswerk gingen doen. Maar als we straks gaan stemmen en je weet niet welke vraagstukken er liggen kan dat natuurlijk wel een probleem zijn.""

Opluchting

Nieuwsmijders geven aan dat hun hoofd vol zit en dat het zelfs een gevoel van opluchting kan geven als ze het nieuws mijden, vertelt De Bruin: ""Vroeger had je misschien alleen de krant, de radio en de tv waar je nieuws consumeerde. Maar het nieuws is tegenwoordig overal door je smartphone en laptop. Mensen worden er door overladen en het gaat veel over hetzelfde. Wanneer mensen besluiten om bewust de momenten van nieuwsconsumptie te kiezen, hebben ze het gevoel minder overladen te zijn en hebben ze minder last van dat machteloze gevoel dat nieuws kan opwekken.""

Ook bij de oorlog in Oekraïne was er in haar onderzoek de trend van nieuwsmijding duidelijk te zien. ""In het begin willen we heel veel weten, maar niet veel later haken mensen af. Niet omdat mensen niet meer geïnteresseerd zijn, maar omdat mensen niet elke dag aan de narigheid blootgesteld te worden.""

Zijn er nog specifieke groepen die eerder afhaken bij het nieuws? ""We zien het overal terugkomen, door alle lagen van de maatschappij. De ene omdat ze zich niet goed gerepresenteerd voelen in het nieuws, anderen omdat ze er te emotioneel van worden.""

Tips

Ten slotte geeft De Bruin nog enkele tips: ""Consumeer het nieuws bewust. Laat bijvoorbeeld niet alles continu over je heenkomen met pushberichten en consumeer minder nieuws via social media. Een bewust moment waarop je het nieuws consumeert kan ook helpen. Mensen die er echt veel last van hebben kunnen hun partner of mensen in hun omgeving vragen om hun op de hoogte te houden van het nieuws van belangrijke dingen.""

Villa VdB

Gerelateerd",2023-01-01,2023-11-01,2023-11-06
42789859,"Dassen (Volt): Debatten moeten over inhoud gaan, 'niet over wie premierskandidaat NSC wordt'",Radio1.nl,2023-11-06,"Lijsttrekker van Volt Laurens Dassen vindt dat het in de huidige verkiezingsdebatten meer over de inhoud moet gaan. ""Nu wordt de vraag wie de premierskandidaat van Pieter Omtzigt van Nieuw Sociaal Contract is steeds gesteld, maar wees daar duidelijk over. Dan hoeven we er ook niet de hele tijd over te discussiëren"", zegt Dassen in Sven op 1.

Dassen ziet dat iedere partijleider dezelfde vraag gesteld krijgt: wil hij of zij premier worden? ""Dat is waar elk debat mee begint."" Deze vraag werd ook gesteld aan Omtzigt, waar geen duidelijk antwoord op kwam. Dassen pleit voor duidelijkheid. ""Op 22 november zijn de verkiezingen, dus de tijd is wel rijp. Wees daarnaast ook duidelijk wat je met Europa wil en de richting die je met Nederland op wil gaan.""

Europese oplossing

In het NRC waarschuwde Dassen dat als Omtzigt aan de macht komt, de gevolgen groot zullen zijn en Nederland veertig stappen terug zal zetten. ""Alle grote uitdagingen waar deze verkiezingscampagne over gaan, klimaat, bestaanszekerheid, digitalisering en migratie, vragen om een Europese oplossing.""

""Omtzigt wil graag dat nationale parlementen weer een veto krijgen over elk besluit waar de Europese Unie over gaat. Daarmee krijgt bijvoorbeeld de premier van Hongarije Viktor Orbán bij ieder dossier een vetorecht. Dan wordt de Europese Unie onbestuurbaar. Als je het hebt over goed bestuur, moet je ervoor zorgen dat de Europese Unie ook goed bestuurd kan worden"", zegt Dassen.

Dassen vreest voor toenemend conservatisme in Europa. ""Wat we op dit moment zien, is dat Europese landen niet voldoende samenwerken om alle Europese uitdagingen op te lossen. Dat leidt tot stijgend wantrouwen, populisme en angst voor de toekomst.""

Luister Sven in je favoriete podcast-app

Gerelateerd",2023-01-01,2023-11-01,2023-11-06
42789873,Ruime helft GroenLinks-PvdA-kiezers stemt strategisch op die partij: 'Risico op rechts kabinet kleiner',EenVandaag,2023-11-20,"Ruim de helft van de mensen die van plan is GL-PvdA te stemmen, is strategische kiezer. Zij zien hun stem als enige kans om een linkse partij groot te maken en te voorkomen dat het land rechtsaf slaat. In geen achterban speelt dit zo sterk als bij hen. 

Dat blijkt uit onderzoek van EenVandaag onder ruim 30.000 leden van het Opiniepanel. Zij stemmen daarmee niet per se op de partij die het dichtst bij hen staat, maar hopen met hun stem invloed te hebben op een mogelijke coalitievorming na de verkiezingen. Nu partijen op rechts, NSC, VVD, BBB en PVV, groot genoeg zijn voor een meerderheid én die partijen elkaar al opzoeken in de campagne, passen linkse kiezers hun stemgedrag aan om een rechts kabinet te voorkomen.

'SP haalt het bij lange na niet'

""Eigenlijk zou ik ook wel SP willen stemmen, maar ik kies uiteindelijk voor GL-PvdA omdat deze partij daarmee de grootste kan worden. De SP haalt dat bij lange na niet"", licht een linkse kiezer toe. Maar ook kiezers aan de andere kant van GL-PvdA, zoals die van D66 en Volt, neigen nu naar de groenrode combinatie: ""Volt staat het dichtst bij mijn voorkeur, maar ik stem GL-PvdA. Ik hoop dat zij de grootste worden (en dus niet de VVD) en dat daarmee het risico op een rechts kabinet kleiner wordt.""

Tenzij ze de laatste dagen een weg naar boven vinden, zouden andere partijen op links slachtoffer worden van het tactische stemgedrag. D66 staat in de laatste zetelpeiling met de huidige 9 zetels op zwaar verlies ten opzichte van de 24 zetels bij de verkiezingen van 2021. Ook de SP staat met 5 zetels in de laatste peiling in het rood en kan de overstappende strategische kiezers dus goed gebruiken.

Nog niet de grootste

Voorlopig is het Frans Timmermans nog niet gelukt om optimaal te profiteren van strategische stemmers op zijn partij. In de zetelpeiling van 14 november staat de partij op 23 zetels, NSC op 26 en de VVD op 28. Toch zijn er ook nog kiezers die nu nog bij hun partij van hun eerste voorkeur zitten, maar op het laatste moment alsnog uit tactische overwegingen naar de groene sociaaldemocraten te gaan: ""Ik wil eigenlijk gewoon op de SP stemmen, maar ik sluit niet uit dat ik alsnog overstap als rechtse partijen de komende dagen echt groot lijken te worden.""

Er zijn ook linkse kiezers die eerder deze campagne een strategische stem op GL-PvdA overwogen, maar nu alweer terug zijn bij hun initiële keuze. Vaak genoemde oorzaak voor deze kiezers is de in hun ogen tegenvallende campagne van GL-PvdA tot nu toe: ""Eerder overwoog ik GL-PvdA te stemmen, ook al ligt mijn politieke voorkeur eerder bij Volt of D66, maar Timmermans heeft het in mijn ogen verknoeid.""

D66 profiteerde in 2021 van strategische stem

Ook strategisch op rechts

Niet alleen linkse panelleden zijn gevoelig voor strategische overwegingen. Ook aan de rechterkant stemmen kiezers niet op de eerste partij van keuze, omdat ze een andere partij de grootste willen maken. Die zitten deze keer vooral bij de PVV. 43 procent van de mensen die daar nu een voorkeur voor heeft, zegt dat tactische motieven meespelen.

Dat zijn veel kiezers die eigenlijk meer thuis zijn bij FVD, BVNL of JA21. Een panellid zegt daarover: ""Ik wil eigenlijk voor FVD of JA21 gaan, maar aan 'die kant' kan alleen de PVV in de regering komen.""

VVD en NSC

Ook een deel van de huidige VVD-kiezers (35 procent) heeft strategische overwegingen. Zij willen zorgen dat rechts de grootste is en blijft en Frans Timmermans in ieder geval niet groot wordt. Maar er zijn ook mensen die op de VVD willen stemmen om te voorkomen dat NSC de meeste stemmen haalt.

En andersom zijn er mensen die juist NSC willen stemmen om te voorkomen dat de VVD weer de grootste wordt. Dat terwijl het erop lijkt dat NSC met de VVD zal gaan samenwerken als ze niet in de oppositie willen belanden. Uit eerder onderzoek van EenVandaag blijkt dat een coalitie met de VVD het beste ligt bij NSC-kiezers.

Over het onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789874,Waarom doen niet alle partijen mee aan het EenVandaag Verkiezingsdebat? En andere vragen beantwoord over het debat,EenVandaag,2023-11-19,"Maandag 20 november is het EenVandaag Verkiezingsdebat. Met in het publiek bijna 1500 studenten doen zes lijsttrekkers een poging de kijker te overtuigen om te stemmen op hun partij. We vroegen wat jullie over dit debat willen weten. 

De lijsttrekkers Dilan Yeşilgöz (VVD), Pieter Omtzigt (NSC), Frans Timmermans (GroenLinks-PvdA), Geert Wilders (PVV), Caroline van der Plas (BBB) en Rob Jetten (D66) debatteren over de thema's migratie, klimaat en bestaanszekerheid. We beantwoorden jullie vragen over het aanstaande debat tussen deze lijsttrekkers.

1. Waarom is voor deze partijen gekozen?

Het is een journalistieke keuze van de politieke redactie. We houden rekening met meerdere factoren, waaronder de uitslag van de laatste verkiezingen en de ontwikkeling van het zetelaantal het afgelopen jaar. Hiervoor zijn zetelpeilingen van Ipsos gebruikt, waardoor we een zorgvuldige afweging hebben kunnen maken bij het selecteren van de uitgenodigde partijen.

Daarnaast zijn er op vrijdag en zaterdag zes andere partijen die in onze uitzending in debat zijn gegaan. Dat zijn de SP, ChristenUnie, CDA, Volt, DENK en JA21.

Er zijn 26 partijen die meedoen aan de verkiezingen. Dat zijn te veel om allemaal mee te laten doen aan een debat, want hoe meer partijen, hoe minder ruimte voor de inhoud.

2. Hoe ziet het debat er uit, maandag?

Het zijn drie debatten over drie verschillende thema's, waaraan elke keer vier politici meedoen. We hebben ervoor gekozen om de debatten met niet meer dan vier politici tegelijk te houden, om genoeg de diepte in te kunnen gaan en de nuances op te kunnen zoeken.

3. Sommige partijen hebben al aangegeven niet samen met elkaar te willen regeren, waarom doen ze dan toch mee met het debat?

Sommige partijen hebben laten weten liever niet samen te werken met een andere partij. Zo gaf Nieuw Sociaal Contract (NSC), de partij van Pieter Omtzigt, eerder aan niet met de PVV van Geert Wilders te willen samenwerken. Maar dit is nog geen uitgemaakte zaak.

Tijdens de campagne worden verschillen uitvergroot; tijdens de formatie gaan de politiek leiders juist weer op zoek naar de overeenkomsten.

Partijen willen graag met elkaar in debat omdat ze hun standpunten willen laten horen, maar ze willen wel aan hun potentiële kiezers laten zien waar ze als partij voor staan.

Dat is belangrijk, want van de zwevende kiezers, zegt 34 procent goed op te gaan letten tijdens de debatten. Zij zeggen dat wat ze daar zien en horen, mee laten wegen in hun stemkeuze.

EenVandaag Vraagt

4. Waarom is er gekozen voor deze thema's?

We hebben de thema's gekozen die door onze panelleden, kiezers dus, als belangrijk zijn aangemerkt en dat zijn de thema's: bestaanszekerheid, wonen, migratie, klimaat en vertrouwen in de politiek. In onze uitzending van afgelopen vrijdag gingen politici in debat over de thema's wonen en vertrouwen in de politiek. Zaterdag ging het over klimaat/energie en migratie. Maandag wordt er gedebatteerd over bestaanszekerheid, klimaat en migratie.

En het thema bestaanszekerheid kun je natuurlijk breed opvatten, waardoor ook het thema 'wonen' hieronder valt en in die hoedanigheid wordt besproken.

5. Wordt aan de lijsttrekkers gevraagd hoe ze hun plannen concreet gaan uitvoeren en hoe ze dat gaan betalen?

Dat gaan we zeker vragen. We proberen politici weg te houden bij oneliners, en in plaats daarvan in te gaan op hun uitspraken en door te vragen: 'hoe gaat u dat doen'?

6. Partijen hebben hun plannen opgeschreven in hun verkiezingsprogramma. Hoe gaan jullie ervoor zorgen dat we nóg meer te weten komen over hun ideeën?

Door partijen en politici tegenover elkaar te zetten, maken we de verschillen zichtbaarder dan alleen blijkt uit de verkiezingsprogramma's. Die verschillen kunnen de kiezer verrassen.

Daarnaast zijn er korte filmpjes waarin studenten vertellen wat zij van de lijsttrekkers verwachten. Daar moeten de debaters ook op reageren.

7. Waarom zitten er alleen studenten in het publiek?

Het is inmiddels traditie dat bij de EenVandaag verkiezingsdebatten studenten centraal staan. Zij zijn de toekomst en bij verkiezingen gaat het over die toekomst, de lange termijn.

Zij vormen ongeveer een kwart van alle kiezers, een behoorlijk groot aandeel dus. Uit de meest recente zetelpeiling van EenVandaag en Ipsos weten we dat veel jonge mensen het gevoel hebben dat er niet genoeg naar de toekomst wordt gekeken.

Van alle kiezers weet 40 procent nu zeker naar welke partij hun stem gaat. Onder jongeren is dat percentage lager: van hen weet nog maar een kwart óf ze gaan stemmen en welke partij dan hun stem krijgt.

Waar kan ik het debat volgen?

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789877,Denk je eraan om zij-instromer te worden? Hier moet je op letten als je over wil stappen naar een baan in een andere sector,EenVandaag,2023-11-18,"Stel, je wilt na jaren hetzelfde werk gedaan te hebben switchen naar een baan in een andere sector. Met andere woorden: je wordt zij-instromer. Hoe doe je dat dan? Loopbaancoach Petra Mooring legt uit waar je als overstapper op moet letten.

Mensen - van jong tot oud - stappen om allerlei redenen over naar een andere sector, weet Petra Mooring. Zij is programma-manager bij James Loopbaan, verbonden aan vakbond CNV. Samen met haar collega's helpt ze mensen met allerlei soorten werk die ergens tegenaan lopen in hun loopbaan. ""Ik sprak laatst bijvoorbeeld een sopraan, die nu in de uitvaartbranche werkt.""

'Het vraagt veel tijd'

Mooring ziet dat mensen zowel overstappen binnen de sector waarin ze al werken, als erbuiten. Die laatste zijn de zogenoemde zij-instromers. Denk jij er ook over na om totaal iets anders te gaan doen, bedenk dat ten eerste goed dat een overstap veel tijd van je kan vragen, zegt de loopbaancoach.

""Je merkt dat mensen vaak heel enthousiast zijn en positief naar nieuwe kansen kijken. Maar ze beseffen soms niet goed dat het heel veel tijd en energie kost om werkelijk de overstap te maken"", zegt Mooring. ""Die motivatie is heel belangrijk, maar breng vooraf goed in kaart wat er nodig is."" Dat kun je zelf doen, of met hulp van een professional.

'Meer mogelijk dan je denkt'

""Denk aan opleidingen of cursussen die je moet doen, en hoe en of je die kunt combineren met je huidige werk. Stel jezelf de vraag: wat vraagt het van mij en wat vraagt het van mijn omgeving?"" adviseert Mooring. Maar laat de tijd die het kost je ook niet afschrikken. Want er is heel veel mogelijk, vertelt ze.

Switchen kan de moeite waard zijn, een nieuwe baan kan namelijk ook echt zorgen dat je een veel blijer mens wordt, volgens de loopbaancoach. ""Ik wil echt oproepen: sta goed stil bij waar je blij van wordt, waar je energie van krijgt. Dan is er vaak veel meer mogelijk dan je denkt.""

Op zoek naar een coach

Mooring ziet dat mensen vaak denken vanuit angst of belemmering. ""Het zal toch niet lukken. Ik ben te oud. Ik zit al te lang op deze plek - er zijn tienduizenden redenen waarom het moeilijk is. Toch wil ik mensen motiveren om uit te zoeken waar het vuurtje zit. En als je daar eenmaal achter bent, zoek dan uit wie je erbij kan helpen.

Een coach is dan een mooie volgende stap, zegt Mooring. Wat veel mensen misschien niet weten, is dat er best een grote kans bestaat dat er, binnen de cao van hun huidige werk, mogelijkheden zijn om met een loopbaancoach te praten. Dat wordt dan betaald door de huidige werkgever. Een coach hoeft dus geen bakken met geld te kosten.

Terecht bij de vakbond

Tot begin 2000 kon je met je vragen bij het Arbeidsbureau van de overheid terecht, maar dat is toen gestopt. Mooring ziet dat mensen zich vaak afvragen: waar moet ik beginnen, als ik vragen heb of iets anders wil doen op het gebied van werk?

Is er binnen jouw huidige cao geen regeling voor loopbaancoaching of werken aan je ontwikkeling, dan zijn er ook andere mogelijkheden. In coronatijd is De Vakbeweging opgezet, door vakbonden CNV en FNV. Daar kun je nog steeds terecht voor bijvoorbeeld gratis loopbaancoaching of vragen over werk.

Betaalde opleidingen

En moet je een aanvullende opleiding doen voor jouw overstap? Dan zijn daar tegenwoordig ook best veel mogelijkheden voor. ""Denk aan de ict-sector, waar je bijvoorbeeld vaak binnen het bedrijf een opleiding kunt volgen. En ander een mooi voorbeeld: binnen de schoonmaakbrache, is er een scholingsfonds, dat gefinancierd wordt vanuit de sector.""

De schoonmaakbranche biedt zelf hulp aan om een keuze te maken in scholing. ""Sommige mensen willen in de branche blijven, maar sommigen willen ook van daaruit door naar iets anders. Dan kan dat dus op deze manier. Ook in de bouw zijn mooie regelingen en mogelijkheden, ook om binnen de sector door te groeien.""

'Staar je niet blind op ervaring'

Ga je zelf op zoek naar vacatures die buiten jouw vakgebied vallen, dan staat daar vaak in dat je een bepaald aantal jaren ervaring moet hebben in eenzelfde soort functie. Dat kan demotiveren. Maar staar je daar vooral niet blind op, zegt Mooring.

""Ik merk dat kandidaten er met een veel beperktere blik naar kijken dan nodig is. Je bouwt werk- en levenservaring op, je hebt talenten ontwikkelt, die kun je vaak ook in andere beroepen gebruiken. Het komt dan niet één-op-één overeen, maar organiseer jij bijvoorbeeld bij je huidige werk altijd de teambuildingsdag? Dan kan dat voor een andere functie helpend zijn.""

Nieuwe baan na uitkering

Heb je nu een uitkering en wil je in een andere sector gaan werken dan je eerder deed? Dan is in de eerste plaats het UWV je aanspreekpunt. Mooring: ""Weet dat er binnen het UWV ook mogelijkheden zijn voor omscholing.""

""Dat kan soms wel moeilijk zijn. Stel je moet fulltime een opleiding doen, bedenk dan goed wat dat doet voor je inkomen, dat is soms echt een uitdaging. Maar daar kan ook een rol voor een loopbaancoach liggen: wat komt er allemaal op je pad? Wat heb je nodig? Het is echt belangrijk om dat inzichtelijk te maken voor jezelf.""

'Waar jij blij van wordt'

Waar nu goed terecht kunt, als zij-instromer? Onder andere in het onderwijs, de zorg, de ict, metaal en techniek en de bouw. Veel branches staan om mensen te springen. Een manier om over te stappen naar ander werk, kan dus zijn om te onderzoeken waar vraag is naar nieuwe mensen.

Maar kijk ook naar wat jij te bieden hebt, waar jij blij van wordt, tipt Mooring. ""Dat is minstens zo belangrijk.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789892,VVD-leider Dilan Yeşilgöz kan eerste vrouwelijke premier van Nederland worden en daarmee zijn we 'er niet snel bij',EenVandaag,2023-11-15,"Met de VVD hoog in de peilingen is het niet ondenkbaar dat Nederland met Dilan Yeşilgöz voor het eerst een vrouwelijke premier krijgt. En daarmee is ons land rijkelijk laat: ""De meeste EU-landen hebben al een of meerdere vrouwelijke premiers gehad.""

In tegenstelling tot haar voorganger Mark Rutte houdt VVD-lijsttrekker Yeşilgöz de deur nadrukkelijk open voor de PVV van Geert Wilders. Zo heeft ze de optie om naar rechts af te slaan, tijdens de formatie. Al sluit ze midden ook niet uit. Dit vergroot de kans dat Yeşilgöz initiatief kan nemen tijdens de formatie en dat vergroot weer de kans dat ons land voor het eerst een vrouwelijke premier krijgt.

Nederland loopt achter

Nederland heeft al meer dan 100 jaar vrouwenkiesrecht, maar nog nooit een vrouwelijke regeringsleider gehad. Als land horen we daarmee bij een kleine minderheid. ""Nederland is er zeker niet snel bij"", zegt politicoloog Daphne van der Pas van de Universiteit van Amsterdam. ""De meeste EU-landen hebben al een of meerdere vrouwelijke premiers gehad.""

Zo was Angela Merkel maar liefst 16 jaar bondskanselier van Duitsland en ook België heeft met Sophie Wilmès een vrouwelijke premier gehad. In Italië staat Giorgia Meloni sinds een jaar aan het roer. Inmiddels heeft tweederde van de EU-landen een vrouwelijke regeringsleider (gehad), weet Van der Pas. ""Nederland hoort dus bij een kleine groep in de EU, maar is ook weer niet de enige.""

Wereldwijd in vijftien landen

Sri Lanka had de primeur met de eerste vrouwelijke premier van de wereld, in 1960. In de 50 jaar die volgden bleef het aantal vrouwen als regeringsleider schommelen rond de zeven, maar sinds 2008 verdubbelde het aantal. Op dit moment zijn er wereldwijd op vijftien vrouwelijke regeringsleiders, waaronder IJsland, Denemarken, Estland, Letland en Litouwen.

Nederland loopt dus achter, maar dat betekent volgens Van de Pas niet dat het in de rest van de wereld heel veel beter gaat: ""In de afgelopen 20 jaar hadden de meest gevestigde democratieën nog een man als leider: negen op de tien was man. De meeste landen hebben inmiddels een vrouwelijke premier gehad, maar nog steeds zijn de meeste premiers man.""

Opvolger kan weer een man zijn

Stel dat Yeşilgöz na de verkiezingen de eerste vrouwelijke premier van ons land wordt, dan zegt dat niets over het geslacht van de premiers die in de toekomst zullen volgen, benadrukt de politicoloog.

Andere landen laten volgens haar zien dat een vrouwelijke premier niet meteen leidt tot een vrouw tot opvolger. ""Het is niet zo dat als een land eenmaal een vrouwelijke premier heeft gehad, het daarna geleidelijk afwisselt."" Zo had bijvoorbeeld het Verenigd Koninkrijk tussen de premiers Margaret Thatcher en Theresa May vier mannen als regeringsleider.

'Vrouwelijke premiers iets linkser'

De bekendste vrouwelijke regeringsleiders in Europa zijn zonder twijfel Thatcher in het Verenigd Koninkrijk (1979-1990) en Merkel in Duitsland (2005-2021). Beiden komen uit de rechtse of centrumrechtse hoek. Maar tegenover die rechtste voorbeelden staan ook linkse vrouwelijke leiders, vertelt Van der Pas.

""Zoals momenteel Katrín Jakobsdóttir in IJsland of Mette Frederiksen in Denemarken"", geeft ze als voorbeeld. ""Gemiddeld zijn vrouwelijke premiers iets linkser dan de gemiddelde mannelijke premier, maar dat is echt een heel klein verschil.""

Kiezers stemmen op inhoud

Voor de meeste kiezers maakt het overigens niet uit of de premier man of vrouw is, vertelt Van der Pas. ""Mensen kiezen veelal op inhoud, zeggen ze. Wel vinden linkse kiezers het belangrijker dat er gendergelijkheid is in de politiek. Bij rechtse kiezers zie je vaker dat ze het probleem wel opgelost vinden.""

""Er is wel een klein groepje onder rechts-populistische partijen dat iets liever op een man stemt, maar ook aan de rechtse kant is dat een minderheid"", vervolgt de politicoloog.

Politiek minder aantrekkelijk

Ze deed onderzoek naar vrouwen in de politiek en kwam erachter dat vrouwen de politiek over het algemeen minder aantrekkelijk vinden als beroep dan mannen. Dat heeft volgens haar te maken met de associatie die vrouwen met de politiek hebben.

""De politiek wordt gezien als bezig zijn met een conflict. Vrouwen zijn over het algemeen gesocialiseerd om meer conflictmijdend te zijn"", legt Van de Pas uit. ""Ook dat je bijvoorbeeld voor je eigen carrière bezig bent, vinden vrouwen onaantrekkelijk. Maar dat hangt ook wel een beetje af van hoe je de politiek ziet.""

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42791950,Vanavond op tv: In gesprek met D66-lijsttrekker Rob Jetten,NOS.nl,2023-11-13,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van D66. Lijsttrekker Rob Jetten is te gast.

Kijk hier de gesprekken met andere lijsttrekkers terug.",2023-01-01,2023-11-01,2023-11-13
42789907,Hoe regelen we mantelzorg in een samenleving die vergrijst? En andere vragen beantwoord,EenVandaag,2023-11-12,"Politici zien mantelzorg als een belangrijke oplossing voor de overbelaste zorg. Maar veel mantelzorgers zelf ervaren regeldruk, en die zal met de verdere vergrijzing van Nederland niet minder worden. Wij vroegen wat jullie hierover wilden weten. 

Jullie vragen worden beantwoord door hoogleraar Informele Zorg Marjolein Broese van Groenou (Vrije Universiteit), door juridisch adviseur bij MantelzorgNL Ginette Klein en door onderzoekers van het Sociaal en Cultureel Planbureau (SCP) Mirjam de Klerk en Alice de Boer, tevens bijzonder hoogleraar Mantelzorg (Vrije Universiteit).

1. Wie geeft aan wie mantelzorg in Nederland? 

Uit onderzoek van het Sociaal en Cultureel Planbureau blijkt dat ongeveer 5 miljoen Nederlanders mantelzorg geven.

""Ruim 40 procent van de mantelzorgers helpt een ouder of schoonouder. Zo'n 13 procent biedt hulp aan een partner, 11 procent aan een vriend of kennis, 6 procent helpt zijn of haar (soms volwassen) kind met beperkingen, en nog eens 6 procent biedt hulp aan een buurman/-vrouw"", lichten onderzoekers De Boer en De Klerk van het SCP toe.

""Als je het andersom bekijkt, is driekwart van de zorg die ouderen ontvangen zogenoemde 'informele zorg', oftewel mantelzorg en andere zorg van vrijwilligers"", weet hoogleraar Informele Zorg Broese van Groenou.

""Het gaat bij ouderen nogal eens om partnerhulp. Vaak gegeven door mannen aan vrouwen. Dit kan komen doordat vrouwen vaak ouder worden dan mannen, en doordat zij meer gezondheidsklachten hebben"", verklaren De Boer en De Klerk. ""Een andere verklaring is dat mannen huishoudelijke hulp vaker als mantelhulp zien, omdat zij minder gewend zijn om dit te doen.""

Broese van Groenou vervolgt: ""Het klinkt veel, dat driekwart van de ouderen informele zorg ontvangt. Maar opvallend: ouderen die nu een leeftijd hebben tussen de 70 en 85 jaar krijgen minder mantelzorg dan wat deze leeftijdsgroep tien jaar geleden kreeg. Dat komt vooral doordat ouderen met een hoger inkomen of opleidingsniveau tegenwoordig liever geen beroep doen op mantelzorg. In plaats daarvan kopen ze bijvoorbeeld particuliere hulp in.""

Wanneer mag je jezelf mantelzorger noemen?

2. In hoeverre kan de overheid zorg onthouden met als argument dat naasten mantelzorg moeten verrichten?

""Vaak willen zorginstellingen wel alle zorg verlenen, maar lukt dat niet vanwege personeelstekorten. Daarom vragen ze aan familieleden of zij iets kunnen oppakken"", zegt Broese van Groenou. ""Maar ze mogen nooit een verplichting opleggen, alleen een beroep doen op de bereidwilligheid. Voor een verplichting bestaat geen wettelijke grond.""

""Toch voelen mantelzorgers de hulp die zij geven soms wel als een verplichting, bijvoorbeeld omdat degene voor wie zij zorgen alleen door hen geholpen wil worden of omdat er niemand anders beschikbaar is"", vertelt De Boer van het SCP.

""Dat heeft ook te maken met de introductie van de Wet maatschappelijke ondersteuning (Wmo), in 2015, waarmee meer nadruk is gelegd op de eigen verantwoordelijkheid van burgers. ""Mensen moeten eerst kijken of hun eigen sociale netwerk hulp kan bieden en pas als dat niet kan, dan kunnen ze een beroep doen op de gemeente.""

Waar begin je en waar heb je recht op?

3. Is de overheid zich er wel van bewust dat de druk op mantelzorgers zware psychische effecten op hen heeft?

""Het ministerie van Volksgezondheid weet heel goed hoe zwaar sommige mantelzorgers het hebben"", zegt Broese van Groenou, die zelf regelmatig met vertegenwoordigers aan tafel zit.

""En ook bij steunpunten van gemeenten is dit zeker wel bekend. Zij hebben vrij veel kennis over de voorspellers van overbelasting, waarvan de belangrijkste is: veel zorg geven in je eentje en het gevoel hebben dat je er alleen voor staat.""

4. Hoe houdbaar zijn de regelingen voor mantelzorg in onze sterk vergrijzende samenleving?

Volgens cijfers van het CBS was het aantal mantelzorgers de afgelopen tien jaar constant. Volgens cijfers van het SCP - die een iets ruimere definitie van 'mantelzorgers' hanteren, waarbij ook kortdurende en minder intensieve zorg wordt meegerekend - was er een kleine toename: van 32 procent van de bevolking in 2014 tot 35 procent in 2019.

De onderzoekers van het SCP voorspellen dat de druk op mantelzorg (verder) zal toenemen. ""De komende jaren zal, door het toenemend aantal ouderen, de vraag naar zorg verder toenemen. Tegelijkertijd zal het tekort aan zorgpersoneel, onder meer in de ouderenzorg, verder stijgen. De druk op de mantelzorg zal daardoor ook groter worden.""

""Juist omdat er een groter beroep zal worden gedaan op mantelzorg, denk ik dat de noodzaak voor goede regelingen enorm toeneemt"", zegt Broese van Groenou. ""Het is cruciaal dat de overheid de mantelzorg goed faciliteert, en ervoor zorgt dat mensen weten waar ze terecht kunnen.""

Belangrijke regelingen zijn volgens haar de respijtzorg, waardoor mantelzorgers zelf even tot rust kunnen komen, en het (deels) vergoed krijgen van een mantelzorgmakelaar. ""We moeten de effectiviteit nog goed bestuderen, maar horen vaak van mantelzorgers dat het dit soort regelingen zijn waardoor ze het zorgen langer volhouden.""

5. Waarom is de ondersteuning per gemeente zo verschillend?

Dit heeft te maken met decentralisaties, weten De Boer en De Klerk. ""Zorgtaken kwamen in 2015 bij gemeenten te liggen om beter te kunnen aansluiten op lokale behoeften. Gemeenten zijn sindsdien verplicht om mantelzorgers te ondersteunen, maar kunnen (binnen de kaders van de wet) zelf kiezen hoe ze dat doen."" 

In 2017 deed het SCP onderzoek naar mantelondersteuning. ""Vrijwel alle gemeenten bieden verschillende hulpvormen aan, als advies, ondersteuning en begeleiding, en geven mogelijkheden voor respijtzorg, oftewel voorzieningen waardoor de mantelzorg tijdelijk kan worden overgenomen door een ander.""

Maar er zijn ook verschillen. ""Praktische hulp wordt in twee derde van de gemeenten aangeboden, maar veel minder gemeenten bieden financiële tegemoetkomingen en materiële hulp aan. Ook bleek uit het onderzoek de toegang tot deze vormen van ondersteuning verschilt per gemeente.""

6. Hoe kan de samenwerking tussen werkende mantelzorgers en werkgevers verbeterd worden?

""Iemand kan zorgverlof krijgen om te zorgen voor mensen uit diens omgeving"", vertellen de onderzoekers van het SCP. ""Dat kan wanneer het gaat om eerstegraads of tweedegraads bloedverwanten, anderen die deel uitmaken van het huishouden (bijvoorbeeld een inwonende tante) en bekenden als je de enige bent die diegene zorg kunt geven. Het kortdurend zorgverlof duurt maximaal twee weken en is betaald. Het langdurend verlof is maximaal zes weken en is onbetaald.""

Naast de formele verlofregelingen kan een leidinggevende ook een rol spelen, zeggen de onderzoekers. ""Bijvoorbeeld door onderlinge afspraken te maken, zoals dat iemand direct vrij kan nemen als het nodig is of flexibele werktijden toe te staan."" Het is volgens hen ook belangrijk te bedenken dat mantelzorgers (die vaker vrouw zijn) wellicht graag willen (blijven) werken, en niet door mantelzorgtaken belemmerd willen worden in hun loopbaan, want dat zou de ongelijke kansen voor mannen en vrouwen vergroten. 

Hoogleraar Broese van Groenou voegt toe dat er veel werkgevers zijn die wel willen meedenken, maar die niet precies weten wat er mogelijk is. ""Vakbonden hebben daarom convenanten ondertekend om te zorgen dat hun werkgevers 'mantelzorgvriendelijk' kunnen werken, en eigenlijk zou iedere werkgever hier een doelstelling in moeten hebben.""

EenVandaag Vraagt 

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789917,Meeste NSC-kiezers vinden het prima als Pieter Omtzigt geen premier wordt,EenVandaag,2023-11-10,"Hoewel Pieter Omtzigt het vuur aan de schenen wordt gelegd over de premiersvraag, is dat voor zijn kiezers amper relevant. 7 op de 10 vinden niet dat hij er snel duidelijkheid over hoeft te geven. En nog meer vinden het prima als hij geen premier wordt.

Dat blijkt uit onderzoek van EenVandaag onder ruim 2.100 huidige kiezers van NSC. Het lijkt de laatste weken nergens anders meer over te gaan: gaat Omtzigt duidelijkheid geven of niet? De NSC-leider zegt nu het liefst in de Tweede Kamer te blijven, maar de definitieve keuze over het premierschap als zijn partij de grootste wordt, tilt hij over de verkiezingen heen.

Duidelijkheid niet nodig

Zijn kiezers vinden dat helemaal niet zo erg. Die lijken, in tegenstelling tot de rest van het land, totaal niet bezig met de premiersvraag.

Zo hoeft Omtzigt van een meerderheid van de NSC-kiezers (68 procent) helemaal niet zo snel mogelijk antwoord te geven op de vraag of hij premier wil worden.

Prima als Omtzigt in Kamer blijft

Dat Omtzigt nu laat doorschemeren zelf het liefst in de Tweede Kamer te willen blijven, lijkt zijn achterban ook geen probleem te vinden. Bijna alle NSC-kiezers (89 procent) zeggen het prima te vinden als hij geen premier wordt.

Vlak voordat Omtzigt zo expliciet zei dat het fractievoorzitterschap zijn voorkeur heeft, zijn kiezers ook gevraagd naar hun stemgedrag. Bijna niemand zei dat zo'n beslissing voor hen een reden zou zijn voor een overstap. Slechts een minderheid (38 procent) verwachtte bovendien dat hij premier wilde worden: ""Hij zei al dat hij vaak bij z'n gezin wil zijn. Dan is het voor mij wel duidelijk dat hij het niet wordt"", verklaart een stemmer.

Geen premierverkiezingen 

Volgens veel mensen zou het er niet toe moeten doen of Omtzigt zelf premier wil worden of niet. Ze wijzen erop dat mensen in het land de Tweede Kamer kiezen: ""Het zijn geen premiersverkiezingen, het volk gaat daar niet over"", zegt iemand. Ook zijn er mensen die benadrukken vanwege de inhoud op de partij te stemmen.

Dat neemt niet weg dat veel kiezers Omtzigt wel graag als premier zouden zien. Al tijden wordt hij, ook onder stemmers op andere partijen, als meest geschikte kandidaat gezien. Maar niet alle NSC-stemmers vinden dat. Mensen kennen hem als Kamerlid en sommigen zien graag dat hij juist die functie blijft vervullen. Zo zegt een NSC-stemmer: ""Ik vraag me af of hij de meest geschikte premier is. Ik denk dat zijn kwaliteiten beter tot hun recht komen in de Kamer. Daarvan weten we dat hij het kan.""

Wie dan?

Veel stemmers verwachten dat NSC, ook zonder Omtzigt als premier, invloed kan hebben op het beleid. ""Pieter Omtzigt staat voor een politieke beweging die bij regeringsdeelname de koers bepaalt"", zegt iemand. ""Of hij dan zelf premier wordt of iemand die dat misschien beter kan, dat maakt niet zoveel uit.""

Als NSC de grootste partij wordt, maar Omtzigt zelf niet de voorman van een kabinet wil worden, is vooral iemand anders op de NSC-lijst volgens kiezers aan de beurt. 85 procent zou dat acceptabel vinden. De helft (50 procent) steunt iemand van buiten de kieslijst. Nog iets minder enthousiasme is er over leiders van andere partijen. Dilan Yeşilgöz van de VVD ligt dan voorop. De helft van de NSC-kiezers (47 procent) zou haar acceptabel vinden als premier; Frans Timmermans scoort een stuk minder: 23 procent.

Over het onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789921,Toenemende kritiek op Pieter Omtzigt en flinke verschillen in campagnegelden van partijen: dit speelt nu in de verkiezingscampagne,EenVandaag,2023-11-09,"De verkiezingscampagne wordt langzaam feller. Waar eerst bijna niemand kritiek leverde op Pieter Omtzigt, doen steeds meer collega's dat nu toch. En hoe eerlijk is de verkiezingsstrijd? Zo zijn er flinke verschillen tussen campagnegelden van partijen. 

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789938,Hoe porno het seksleven van Sammie (25) negatief beïnvloedt: 'Ik vind lieve seks nu minder leuk',EenVandaag,2023-11-07,"Wordt het effect van pornografie op kinderen onderschat? Studente Sammie* (25) denkt van wel. Ze was 11 toen ze voor het eerst porno keek en belandde met een paar klikken bij extreme en gewelddadige video's.

Experts zien dat porno voor kinderen een stuk toegankelijker geworden is en maken zich zorgen over de invloed ervan. ""Het is echt anders dan vroeger. Toen had je een boekje of kon je een film huren, nu heb je internetporno en jongeren worden daar in enorme hoeveelheden aan blootgesteld"", waarschuwt mediapedagoog Jacqueline Kleijer.

Op de basisschool

Sammie zat nog op de basisschool toen ze voor het eerst stiekem porno keek op de computer van haar oudere broer en zus. ""Het was spannend, maar ook iets nieuws"", vertelt ze. ""En ik merkte ook wel meteen dat ik er best wel opgewonden van raakte. Het was een gevoel dat ik niet echt kon plaatsen.""

De eerste keer werd ze betrapt door haar moeder, maar ze praatten er niet veel over. ""Die was geschrokken en zei 'ben je daar niet veel te jong voor?'. Toen probeerden ze daar wel een beetje op te letten, maar als je dat eenmaal hebt gezien, dan blijf je er soort van wel naar zoeken.""

Gewelddadige porno

Sammie keek als tiener steeds vaker porno en kwam op deze sites ook in aanraking met gewelddadige beelden, vertelt ze. ""Ik merkte dat hoe meer porno ik keek, hoe heftiger de dingen waren die ik zag. Het is een soort glijdende schaal.""

Dat alleen mannen hiermee zouden worstelen is volgens haar onzin. ""Het heeft effect op mannen én vrouwen"", weet ze uit ervaring. ""Porno heeft invloed gehad op mijn seksuele ontwikkeling. Lieve seks vind ik nu bijvoorbeeld minder leuk. En dat vind ik zonde, want ik denk dat liefdevolle seks veel mooier is. Maar het is niet iets waar ik van geniet.""

Vroeger moest je meer moeite doen

Volgens Yuri Ohlrichs, seksuoloog en onderzoeker bij Rutgers, het kenniscentrum voor seksualiteit worden kinderen tegenwoordig eerder geconfronteerd met beelden van bloot en seks dan vroeger: ""30 jaar geleden moest je er meer moeite voor doen. De beelden waren ook niet altijd expliciet. Nu is dat heel anders en dat maakt seks een stuk concreter en zichtbaar.""

Mediapedagoog Jacqueline Kleijer sluit zich hierbij aan en voegt toe: ""Het is fijn, dat als je je seksuele ontdekkingstocht begint dat je dan zelf dingen kan ontdekken. Maar als er zoveel online te verkrijgen is, als dat je beeld is, dan ontwikkel je een heel ander beeld van seksualiteit.""

Een soort cocaïne

Kleijer ziet dat de grens voor kinderen en jongeren vaak moeilijk te bewaken is. ""Door een algoritme van een site kan je bij steeds extremere filmpjes belanden. Als je naast de pornografische beelden geen andere informatie krijgt over seks, dan kunnen je hersenen gaan denken dat dit is hoe seks is.""

Het kan volgens de mediapedagoog in sommige gevallen te vergelijken zijn met het verslavende effect van cocaïne. ""Porno geeft je een dopaminekick in de hersenen. Maar dat effect wordt minder en dan heb je er steeds meer van nodig"", legt ze uit.

Seksfabels

Wat de invloed van extreme porno precies is op de seksuele ontwikkeling van kinderen, is volgens Ohlrichs moeilijk te zeggen: ""Dat is ook weer afhankelijk van het kind en welke boodschappen je vanuit huis meekrijgt. En in welke context je die beelden ziet.""

Porno gaat over seksfabels en het is belangrijk dat kinderen dat leren begrijpen, benadrukt de seksuoloog. ""Porno is heel erg gericht op stereotype ideeën over seksualiteit, jongeren kunnen denken dat dit is hoe het moet gaan. Maar dat is natuurlijk niet zo. Als ze dat wel denken, kan dat schadelijk zijn.""

Gebrek aan begeleiding

Nu Sammie zelf volwassen is, denkt ze dat het haar had geholpen als ze er thuis met iemand over had kunnen praten. Met haar ouders begon ze pas te praten over het onderwerp toen ze zelf seksueel actief was. ""Daarvoor hebben we er nooit echt over gesproken, behalve gekke verhalen die ik van mijn broer en zussen hoorde.""

De seksuele voorlichting op school ging volgens haar ook niet veel verder dan informatie over soa's. ""Op een goede manier begeleiding krijgen om te ontdekken wat je lekker vindt, had kunnen helpen. Bijvoorbeeld door websites te krijgen waarin je veilige porno kon kijken. Of naar verhalen kon luisteren van vrouwen, wat op een fijne manier lekker is.

Taak voor ouders

Sammie denkt dat mensen door gewelddadige porno ervoor zou kunnen zorgen dat mensen een soort afschuw krijgen naar seks toe. Hoeveel effect porno heeft op een kind, heeft volgens Kleijer vooral te maken met het feit of een kind de beelden kan duiden. Ze ziet hierin een taak voor ouders weggelegd: ""Ouders zien hun kind niet als seksueel wezen, terwijl hun omgeving dat wel zo ziet"", zegt Kleijer.

""Je kan het goed hebben over liefde, seksualiteit en intimiteit"", vervolgt Kleijer. ""Dan hebben ze een beeld van wat normaal is en durven ze er ook eerder over te praten. Maar ik maak me zorgen omdat dat gesprek er vaak niet is. En dan gaan kinderen zelf opzoek. Het is dan ook een stiekem onderwerp.""

Niet groter maken dan het is

Hoe moeten ouders dit dan bespreken? Volgens Ohlrichs is het vooral belangrijk dat je het niet groter maakt dan het is: ""Bespreek het terloops en leg uit wat porno is en dat het op zich niet verkeerd is om dit te zien of tegen te komen. Het is belangrijk dat kinderen zich niet schuldig gaan voelen.""

De extreme pornografie kunnen ouders het beste vergelijken met ander geweld, adviseert hij tot slot. ""Het is vreselijk en niet wenselijk, maar ze kunnen het tegenkomen. Leg uit dat ze erover kunnen praten en dat ze er niet alleen mee rond hoeven te lopen.""

* De naam Sammie is gefingeerd, haar echte naam is bij de redactie bekend.

Informatie over gezonde seksuele voorlichting

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789946,Kiezers NSC en VVD staan open voor regeren met de PVV: 'Liever Wilders dan Timmermans',EenVandaag,2023-11-06,"De meeste kiezers van NSC, VVD en BBB staan open voor een coalitie met de PVV van Geert Wilders. Ook PVV-kiezers willen regeren met deze partijen. 

Dat blijkt uit onderzoek van EenVandaag onder bijna 25.000 leden van het Opiniepanel. Partijleiders krijgen deze campagnetijd vaak de vraag met wie ze willen samenwerken na de verkiezingen. Dat is niet voor niks, want een meerderheid van de kiezers (62 procent) vindt dat belangrijk om te weten bij het bepalen van hun stem.

Rechts kabinet in trek

Als kiezers een aantal varianten van coalities krijgen voorgelegd, krijgt een rechtse coalitie, met de VVD, NSC, BBB en de PVV vooralsnog de meeste steun. 48 procent vindt het acceptabel als die partijen - nu samen goed voor 83 zetels in de peiling van EenVandaag en Ipsos - in een coalitie stappen.

Dat is geen meerderheid, want vooral linkse kiezers zijn tegen, maar gemiddeld zijn meer kiezers voor een rechts kabinet met de PVV dan een minderheidskabinet zonder de PVV (42 procent). Ook een middenkabinet met NSC, VVD, GroenLinks-PvdA - nu goed voor zo'n 76 zetels - kan op minder steun rekenen (28 procent). Iets meer, maar alsnog weinig, steun (32 procent) is er voor een links kabinet met GroenLinks-PvdA, Partij voor de Dieren, SP, D66, ChristenUnie en NSC.

VVD-kiezers: coalitie met PVV acceptabel

Voor kiezers van VVD, NSC en BBB is een coalitie met de PVV minder controversieel dan bij de gemiddelde stemmer. Van de VVD-kiezers noemt maar liefst 70 procent samenwerken met de PVV acceptabel. De VVD sloot de PVV na een mislukt kabinet-Rutte I categorisch uit, maar huidig VVD-leider Dilan Yesilgöz zet de deur weer op een kier. Zij wil 'eerst zien waar de heer Wilders mee komt' en hoopt dat hij zijn toon matigt ten opzichte van vorige verkiezingen. Bij het NPO Radio 1-verkiezingsdebat van afgelopen vrijdag leek ze daar nog niet van overtuigd.

Maar volgens de meeste VVD-kiezers (68 procent) heeft Wilders dat wel voldoende gedaan. Daarbij denkt ruim de helft van de VVD-kiezers (57 procent) dat er met de PVV van Wilders goed is samen te werken in een volgend kabinet. Een VVD'er in het onderzoek: ""Hij moet nog laten zien dat hij echt compromissen wil sluiten, maar kom maar op. Liever Wilders dan Timmermans.""

'Toon matigen om mee te regeren'

Veel PVV-kiezers zien regeren in een coalitie met de VVD, NSC en BBB op hun beurt ook zitten. Zij willen graag dat de PVV gaat meeregeren: 9 op de 10 (89 procent) wil liever dat hun partij in een kabinet gaat dan in de oppositie (8 procent). Daarmee zijn ze enthousiaster dan bijvoorbeeld CDA- en ChristenUnie-kiezers die, na twee kabinetsdeelnames, terughoudend zijn.

PVV-leider Wilders sprak eerder grote bezwaren uit tegen de dubbele nationaliteit van VVD-leider Yesilgöz. Voor kiezers lijkt haar achtergrond geen struikelblok: 81 procent noemt het prima als de PVV aan een kabinet deelneemt waarin zij premier wordt. Iets gevoeliger ligt het matigen van de toon op immigratie. Toch vindt de grootste groep PVV-kiezers (53 procent) het goed als Wilders zijn toon matigt om te kunnen meeregeren. 38 procent heeft daar wel moeite mee.

NSC-kiezers: PVV niet uitsluiten

Hoewel Pieter Omtzigt de PVV uitsluit, vinden zijn kiezers het in meerderheid (60 procent) wel acceptabel als NSC in een meerderheidskabinet samenwerkt met de PVV. Sterker, als ze moeten kiezen, hebben ze liever een meerderheidskabinet met NSC, VVD, BBB en PVV dan een minderheidskabinet zonder de PVV.

Een NSC-kiezer daarover: ""Van mij mag PVV het nog wel een keertje proberen, ook al is dat absoluut niet mijn partij. Dan moet Wilders op staatsrecht wel matigen.""

Liever een meerderheidskabinet

Pieter Omtzigt zei vorige week dat hij een voorkeur heeft voor een minderheidskabinet, maar ook dat zien zijn kiezers anders. Hoewel ze een minderheidskabinet wel acceptabel vinden, zien de meeste NSC-kiezers toch liever een meerderheidskabinet (58 procent).

Een NSC-kiezer: ""Het is goed als de Tweede Kamer meer wordt betrokken, maar dat zoeken kan ook vertragen. Daadkracht is voor mij nu belangrijker met alle problemen in Nederland."" Een kwart (26 procent) deelt wel de mening van Omtzigt en ziet liever een minderheidskabinet.

'Zou een nachtmerrie zijn'

Kiezers van GroenLinks-PvdA, de grootste partij op links die nog meedoet om de grootste te worden, gruwelen van een rechtse coalitie met de PVV. 95 procent van deze kiezers noemt deze coalitie onacceptabel.

""Timmermans moet er alles aan doen om Nederland niet door rechts te laten regeren. Dat zou echt een nachtmerrie zijn"", zegt een kiezer. Ook een minderheidskabinet met alleen de VVD, NSC en BBB zou geen steun krijgen van deze kiezers.

GroenLinks-PvdA-kiezers willen over links

Die steun groeit in het geval GroenLinks-PvdA onderdeel is van de coalitie. Zo staat een krappe meerderheid (55 procent) open voor een coalitie door het midden met VVD, NSC en GroenLinks-PvdA, nu goed voor 76 zetels in de zetelpeiling.

Maar het liefst gaan GroenLinks-PvdA-kiezers over links, ook al zijn daar heel veel partijen nodig voor een meerderheid. 93 procent noemt een coalitie tussen bijvoorbeeld GroenLinks-PvdA, PvdD, SP, D66, CU en NSC acceptabel. Omdat NSC-kiezers dat niet zien zitten - een kwart vindt die coalitie acceptabel - lijkt GroenLinks-PvdA voorlopig buitenspel te staan en ligt een rechts kabinet meer voor de hand.

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789956,"Nergens werd BBB zo groot als in Drenthe, maar ook hier heeft de partij last van concurrent NSC: 'Omtzigt heeft ervaring'",EenVandaag,2023-11-03,"Bij de laatste verkiezingen was BBB de grote winnaar in alle provincies. Maar inmiddels is de partij gekelderd in de peilingen. Ook in BBB-bolwerk Drenthe: ""Ik denk dat Caroline meer voor de boeren is, en Pieter meer voor de portemonnee van de mensen.""

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42789964,"Het 'giftigste' terrein van Nederland wordt eindelijk aangepakt, maar zorgen bij omgeving blijven",EenVandaag,2023-11-02,"Het vervuilde voormalige EMK-terrein in Krimpen aan den IJssel wordt na ruim 40 jaar een bedrijventerrein. Omwonenden maken zich zorgen over de werkzaamheden en de gemeente wil minder aan het Rijk gaan betalen voor de grond dan afgesproken.

""Ik kan het precies zien als ze aan het werk gaan"", zegt Arjan de Bruin. Hij is eigenaar van een cosmeticabedrijf naast het EMK-terrein en maakt zich zorgen.

'Heel smerige grond'

""De vorige keer dat de boel hier werd opengetrokken, waaide het zand alle kanten op. Het lag bij ons binnen en aan de overkant op het terras. Het gaat om heel smerige grond."" De Bruin doelt op de ongeveer 5,5 hectare van het terrein die van 1970 tot 1980 werd gebruikt door chemisch afvalverwerker Exploitatie Maatschappij Krimpen (EMK).

Maar de afvalverwerker hield zich niet aan de regels, vertelt Remi Poppe die destijds bij het SP MilieuAlarmteam zat. ""Ze lieten het gewoon via geheime leidingen rechtstreeks de sloot inlopen.""

Celstraffen

Ook dumpte EMK een deel van het chemisch afval in oude kelders of rechtstreeks in de grond van het terrein. Het gaat om veel verschillende stoffen, van bijna pure olie en teer tot kankerverwekkende PAK's en fenolen.

Na het faillissement van EMK kwam het terrein in 1986 in handen van de overheid. De toenmalige directeuren van het terrein moesten voor de illegale dumping en lozing een celstraf uitzitten en een boete betalen. Maar dat was bij lange na niet genoeg om alle kosten voor het opruimen of reinigen te dekken.

Terrein ingepakt 

Om te voorkomen dat de stoffen in de bodem verder zouden verspreiden, is het voormalige EMK-terrein in de jaren 80 en 90 'ingepakt' met een zogenoemde IBC-maatregel: isoleren, beheersen en controleren. Aan de waterzijdes kwam een extra damwand en de bovenkant van het terrein kreeg een dikke asfaltlaag. Kosten: ergens tussen de 20 en 40 miljoen gulden.

Het bleek niet voldoende. In 1994 ontstonden scheuren in het asfalt. De druk onder de grond was te groot. Er moest een pomp komen om het grondwater sneller af te voeren en zo de druk te verminderen. Ook dat had een prijskaartje: de pomp kost zo'n 250.000 euro per jaar.

Middenin de Randstad 

Het terrein ligt middenin de Randstad en zou goed gebruikt kunnen worden als het schoner zou zijn. Daarom kocht de gemeente Krimpen aan den IJssel in 2017 de grond voor iets minder dan 3 miljoen euro.

De belangrijke afspraak: het ministerie van Infrastructuur en Waterstaat zorgt ervoor dat het terrein schoon genoeg is om in zijn geheel bebouwd te worden.

Helemaal bebouwen kan niet meer

Maar het hele terrein bebouwen blijkt niet meer mogelijk. Toen in 2019 begonnen werd met de eerste werkzaamheden, bleek al snel dat de problemen groter waren dan verwacht. Het project kwam binnen een jaar stil te liggen.

""Er was meer vervuiling aangetroffen dan verwacht, die zat ook dieper in de grond. Er bleek bovendien PFAS in het grondwater te zitten en de thermisch te reinigen grond konden ze niet kwijt"", vertelt ondernemer De Bruin, die sinds dat moment de situatie nauwlettend in de gaten houdt.

Nieuw plan

In april 2023 was het nieuwe, aangepaste plan klaar en werd het ingediend bij de provincie als Uitvoeringsplan 2.0. In dat plan is rekening gehouden met verstevigde damwanden door zogenoemde grout-ankers. En met de extra gevonden vervuiling die niet weggehaald kan worden en dus afgedekt moet zijn. Daardoor is een deel van het terrein niet langer bruikbaar voor bedrijfsgebouwen.

En dat is waarover wethouder in Krimpen aan den IJssel Hugo van der Wal kritisch is. ""Een onderdeel van de overeenkomst was dat het hele terrein bebouwd zou kunnen worden. Dat gaat niet meer lukken. Dus dat soort zaken geven ons wel aanleiding om met het Rijk te zitten. Om uiteindelijk toch te zeggen: hier betalen we niet voor, of in ieder geval niet volledig."" Ook zegt de gemeente niet te willen opdraaien voor onvoorziene kosten als de sanering klaar is.

60 miljoen euro

Bovendien kost het nieuwe saneringsplan meer geld dan oorspronkelijk begroot. Het ministerie van Infrastructuur en Waterstaat had oorspronkelijk rekening gehouden met zo'n 30 tot 40 miljoen euro voor de sanering.

Dat bedrag loopt nu op naar een verwachte 60 miljoen euro, waarvan 55 miljoen door het ministerie moet worden betaald. De rest komt vanuit de provincie Zuid-Holland en de gemeente Krimpen aan den IJssel.

Bezwaarschrift

Intussen dient ondernemer De Bruin met het Comité Betere Aanpak EMK-gifterrein een bezwaarschrift in. ""Wat je krijgt is een terrein waar niet meer aan de waterkant gewerkt kan worden. In de achterkamertjes is het plan steeds verder uitgekleed en daar heeft niemand meer wat over te zeggen gehad.""

Hij wil dat het project stilgelegd wordt en er opnieuw wordt gekeken wat het beste gedaan kan worden. ""Wij willen dat we het daar weer over hebben en dan pas beslissen of we door moeten gaan.""

'Genoeg kennis van de ondergrond'

Het ministerie van Infrastructuur en Waterstaat laat in een reactie weten dat het zich geen zorgen maakt over de verdere verloop van het saneringsproject. ""Net zoals bij elke andere bodemsanering kunnen bij de daadwerkelijke sanering/ontgraving zaken naar voren komen die vooraf door middel van bodemonderzoek nog niet in beeld waren"", zegt een woordvoerder.

""Er is genoeg kennis van de ondergrond en de verontreinigingssituatie op het EMK-terrein om tot een veilige en verantwoorde uitvoering van de bodemsanering te komen.""

'Geschikt voor beoogde gebruik'

Ook in de toekomst voorziet het ministerie geen problemen met het terrein. ""Na afronding van de sanering is het terrein geschikt voor het beoogde gebruik en bedrijven die zich daar vestigen ondervinden dan geen problemen met betrekking tot gezondheid of milieuschade"", zegt de woordvoerder.

""Wel gelden er gebruiksbeperkingen voor de ondergrond onder de leeflaag. Bij het naleven van deze beperkingen, voorzien we geen problemen."" Ook zegt het ministerie opnieuw in gesprek te zijn met de gemeente over de koopovereenkomst, om te kijken 'of er een aanvulling of aanpassing nodig is'.

Meer vervuilde locaties

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42789969,"'Zorg voor fatsoenlijke basis': Aletta, Carin en Patrica leven in energiearmoede en hopen dat er na de verkiezingen eindelijk iets verandert",EenVandaag,2023-11-01,"Voor de één is klimaatverandering een belangrijk verkiezingsthema, voor een ander juist het woningtekort. Aletta, Carin en Patricia uit Kampen stemmen op 22 november het liefst op een politieke partij met een plan om energiearmoede op te lossen.

Bij Patricia Klaus staat de verwarming thuis altijd op 17 graden. ""Ik loop veel in mijn badjas omdat dit mij enigszins warm houdt"", vertelt de alleenstaande moeder van drie jonge kinderen. ""Het is heel vochtig in de slaapkamers, wat zorgt voor schimmelplekken aan het plafond en langs de ramen.""

Zelf beter isoleren kan niet

Patricia's sociale huurwoning is niet goed geïsoleerd waardoor het nu, zeker met de koudere dagen op komst, steeds kouder wordt in huis. Vanaf 2017 vraagt Patricia al om dubbel glas, maar de woningbouwvereniging heeft dat nog niet goedgekeurd. ""Alleen eigenaren van huizen kunnen leningen en subsidies krijgen voor energiemaatregelen. Als je in de sociale woningbouw huurt, moet je wachten tot je eigen huis aan de beurt is.""

Ook zou Patricia graag zonnepanelen op haar dak leggen: ""Ik heb daar lang voor gespaard, maar ik mag het helaas niet op eigen houtje doen omdat het niet mijn eigen huis is.""

Samen in Facebookgroep

Patricia is een van de gezichten achter de Facebookgroep 'Rondkomen in Kampen', die inmiddels duizend leden heeft. ""Het is een plek waar we elkaar vinden en steunen. Binnen de Facebookgroep is er veel onzekerheid en twijfel over het bijvoorbeeld aanvragen van de energietoeslag.""

""Voor de meeste mensen zijn de regelingen vaak moeilijk te begrijpen"", vertelt Patricia. ""Daarnaast delen we ook tips met elkaar uit hoe we zo energiezuinig mogelijk kunnen leven en hoe je je huis het beste kunt verduurzamen.""

600.000 huishoudens 'energiearm'

1.100 euro per maand met twee banen

Een van de hen is Carin Jansen. Ze heeft twee werkgevers nodig om rond te komen en verdient zo'n 1.000 tot 1.100 euro in de maand. ""Ik leef heel sober. Soms sla ik het avondeten over en eet ik alleen maar brood om geld uit te sparen.""

Haar huis is niet geïsoleerd. ""Als ik 's avonds in de kamer zit, voel ik de wind langs mijn benen gaan. Ik heb overal de verwarming uitstaan, behalve in de woonkamer en de keuken.""

Koken op lampenolie

Ook bij Aletta Matheus gaat de verwarming niet aan, tenzij ze gasten over de vloer krijgt: ""Ik leef heel energiezuinig. Ik kook eenpansgerechten om gas te besparen, en suddervlees doe ik op een eenpitter. Daar doe ik lampenolie in, want dat is goedkoper. 's Avonds doe ik alleen de lamp in mijn keuken aan. Het is eigenlijk heel normaal voor mij geworden.""

Aletta leeft van een uitkering. Volgend jaar hoopt ze haar pensioen en AOW te ontvangen. ""Dan ga ik het financieel wat beter krijgen."" Ze heeft wel dubbel glas van de woningbouwvereniging gekregen. ""En ik heb nu een energiezuinige douchekop en folie achter de radiatoren. Ondanks dat mijn huis nu beter is geïsoleerd, heb ik het geld niet om de verwarming elke dag aan te kunnen zetten.""

Straks wel of niet stemmen?

In de Facebookgroep gaat het de laatste tijd ook veel over de verkiezingen van 22 november. ""De meeste mensen gaan niet stemmen, omdat ze niet gehoord worden en niet worden gezien. Al 10 tot 15 jaar worden ze betuttelend behandeld en weggezet als fraudeur, als mensen die slecht met geld omgaan"", legt Patricia uit.

Zelf gaat ze wel stemmen: ""Ik geloof namelijk dat dit de enige manier is om verandering te brengen. Dus ik hoop dat zoveel mogelijk ontevreden mensen toch wel de moeite gaan nemen om te stemmen, want dan pas kun je iets veranderen.""

Afhankelijk van toeslagen

Patricia wil dat de overheid voor een fatsoenlijke basis zorgt voor iedereen. ""Zonder dat je eerst door allerlei hoepels moet springen. Half Nederland ligt aan een zuurstofapparaat van toeslagen. En wanneer het apparaat aan en uit gaat is grillig. Alles hangt van toeslagen en subsidies aan elkaar, wil je overeind blijven.""

En dat klopt niet in een welvarend land als Nederland, vindt ze. ""Zorg voor een stevige bestaanszekerheid. Dat je normaal kunt eten en je je huis kunt isoleren.""

'Den Haag heeft oogkleppen op'

Ook Aletta kan zich vinden in de visie van Patricia. ""Ik denk dat ze in Den Haag niet beseffen hoeveel mensen nog altijd in de kou zitten. Ze lopen daar naar mijn mening met oogkleppen op. Ik wil er zeker van zijn dat mijn stem ertoe doet, daarom ga ik stemmen. Ik wil een blok vormen tegen de rechtse partijen.""

Prijsplafond of huizen verduurzamen?

Voorzitter Olof van der Gaag van de Nederlandse Vereniging Duurzame Energie (NVDE) vindt dat de overheid moet stoppen met pleisters plakken tegen energiearmoede. ""De overheid moet met coherent beleid komen en stoppen met het geven van toeslagen. Afgelopen jaar had de politiek 11 miljard euro uitgetrokken om de energierekening van iedereen te subsidiëren met een zogenaamd prijsplafond. Als je diezelfde 11 miljard uittrekt om sociale huurwoningen te verduurzamen en ze van het aardgas afbrengt, dan zorgt dit ervoor dat de energierekening van bewoners maandelijks 100 euro lager is. We kunnen op die manier 1,1 miljoen huurwoningen verduurzamen.""

'Overheid moet regie nemen'

Daarnaast wil Van der Gaag dat de overheid de regie in handen gaat nemen: ""Wat ons betreft moet de regering dit echt met de hoogste prioriteit doen. We moeten zorgen dat die energietransitie voor iedereen een feestje kan worden.""

""En dat we iedereen iets aantrekkelijks te bieden hebben, niet alleen de mensen met de dikste portemonnee"", benadrukt de NVDE-voorzitter.

Meer in comfort leven

Het plan van de vereniging om te stoppen met pleisters plakken en centrale regie, zien Patricia en Aletta als een goede stap vooruit. ""We hebben liever een geisoleerd huis dan toeslagen. Vooral als we er 100 euro maandelijks aan overhouden. Van dat geld zouden we iets meer in comfort kunnen leven"", stellen ze allebei vast.

Maar voorlopig houden zowel Patricia als Aletta de kachel op 17 graden en hopen ze op betere tijden nu er na de verkiezingen een nieuw kabinet zal aantreden.

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42790012,Omtzigt weet nog niet of hij premier wil worden • Stoffer (SGP) in NOS Radio 1 Journaal,NOS.nl,2023-11-06,"07:34

SCP: Partijen maken niet genoeg keuzes

Partijen beloven in hun programma's van alles maar maken niet genoeg keuzes om problemen aan te pakken, dat zegt het Sociaal en Cultureel Planbureau (SCP). Het planbureau keek naar de plannen van tien partijen op zes thema's: zorg, bestaanszekerheid, kansengelijkheid, asiel en migratie, verduurzaming en de krapte op de arbeidsmarkt. Alle partijen benoemen dat dit belangrijke onderwerpen zijn, maar komen volgens het SCP met te weinig maatregelen. 

""Partijen benoemen bijvoorbeeld dat de personeelstekorten in de zorg en het onderwijs veel aandacht verdienen, maar verbinden er geen consequenties aan"", zegt SCP-directeur Karen van Oudenhoven in Nieuwsuur. ""Alleen maar mooie dingen beloven is niet waar kiezers op zitten te wachten. Burgers zijn niet achterlijk. Ze willen een kabinet dat de problemen oplost.""

07:16

Chris Stoffer, lijsttrekker SGP, bij Radio 1 Journaal: waar staan hij en zijn partij voor?

De Staatkundig Gereformeerde Partij (SGP) is de oudste nog bestaande politieke partij van Nederland. In 1918 opgericht door streng gereformeerden, mensen die de Bijbel van kaft tot kaft beschouwen als het onweerlegbare woord Gods. In die 105 jaar is er niet zo veel veranderd bij de SGP: nooit in de regering, nooit meer dan drie zetels. Nog steeds vinden ze dat de Bijbel het uitgangspunt moet zijn. Dat betekent: geen echtscheiding, abortus of euthanasie, maar wel herinvoering van de doodstraf.

De SGP is een uitgesproken mannenclub: vrouwen mogen pas lid worden sinds 2006, toen de rechter de partij daartoe dwong. Ze staan nog steeds niet op de kandidatenlijst. De overheid moet zo klein mogelijk zijn en zich niet bemoeien met privézaken, vindt de SGP. En er moet een einde komen aan het belastingnadeel voor gezinnen waar de vrouw thuisblijft om voor de kinderen te zorgen.

In de ruim honderd jaar dat de SGP bestaat, is Chris Stoffer (49) pas de achtste partijleider. De vorige, Kees van der Staaij, was het dertien jaar. Van zijn zeven voorgangers waren er drie, net als Stoffer, ingenieur. Hij verruilde een carrière bij Rijkswaterstaat voor een zetel in de Tweede Kamer. Nu trekt hij voor het eerst de kar. In de traditie van zijn partij is hij ervan overtuigd dat Nederland het beste af is als de inwoners leven vanuit Gods woord, de Bijbel. Hij wil zich inzetten voor het gezin, het leven (geen abortus of euthanasie) en de regio.

Stoffer is zelf geworteld op de Veluwe, waar zijn opa Aart en oma Daatje al een fietsenwinkel hadden. Hij kan naar eigen zeggen goed relativeren en zoekt altijd de verbinding. Lachend: ""Dat moet ook wel, als je maar drie van de 150 Kamerzetels hebt.""

07:08

Omtzigt weet nog (steeds) niet of hij premier wil worden

Het RTL Verkiezingsdebat van gisteravond begon met de vraag wie er premier wil worden.

Lijsttrekker Pieter Omtzigt (NSC) wil nog steeds niet zeggen of hij daarvoor beschikbaar is. Op de vraag of hij naar het Torentje wil zei hij: ""Ik wil graag ons verkiezingsprogramma uitvoeren. De politieke verhoudingen moeten veranderen. Waar ik dat uitvoer, is van ondergeschikt belang. Ik had tien weken geleden eerlijk gezegd niet gedacht dat ik hier zou staan. Als ik eruit ben, zal ik het u zeggen.""

Dilan Yesilgoz (VVD) is er klaar voor om premier te worden, zegt zij. ""Ik ben iemand die besluiten durft te nemen maar ook eerlijk is als iets niet kan. Ik wil vooral naar de mensen luisteren.""

Frans Timmermans (GL-PvdA) antwoordt op de premiersvraag: ""Ik wil graag Nederland op een andere koers zetten. Een Nederland voor iedereen en niet alleen voor de happy few. De grootste crisis is de klimaatcrisis, die moeten we aanpakken.""

Omtzigt voelt zich wel topfit, zei hij:

07:01

Samenvatting van de dag van gisteren

Bij het eerste RTL-debat discussieerden Yesilgöz (VVD), Timmermans (GL-PvdA) en Omtzigt (NSC) over asielbeleid, en wat zij anders gaan doen dan de kabinetten-Rutte.

Bij het NOS op 3-verkiezingsprogramma ging onder meer over zorg als je een handicap hebt en het al dan niet verhogen van het minimumloon.

Bij WNL op Zondag gingen de nummers twee op de lijst met elkaar in debat en Bontenbal (CDA) en Marijnissen (SP) waren te gast bij Buitenhof.

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42792081,Laurens Dassen: 'Natuurlijk ben ik geschokt door de uitslag van Wilders',NOS.nl,2023-11-22,De Volt-lijsttrekker Laurens Dassen maakt zich zorgen over hoe de belangen van Europese samenwerking onder de PVV moeten worden verdedigd.,2023-01-01,2023-11-01,2023-11-20
42792086,Timmermans: 'Vanavond denk ik aan de mensen die ongerust naar bed gaan',NOS.nl,2023-11-22,Lijsttrekker Frans Timmermans van GroenLinks-PvdA reageert op de exitpoll en de zetelwinst van de PVV,2023-01-01,2023-11-01,2023-11-20
42792101,Caroline van der Plas: 'een havo-meisje uit Deventer' dat in Den Haag belandde,NOS.nl,2023-11-15,"Na een carrière als journalist en communicatie-expert besluit Caroline van der Plas de politiek in te gaan. In 2019 richt ze een partij op, de BoerBurgerBeweging. Bij de afgelopen Provinciale Statenverkiezingen werd die overal de grootste.",2023-01-01,2023-11-01,2023-11-13
42790079,Weinig verkiezingsprogramma's in 'gewone taal' • Baudet en Jetten bij NOS op 3,NOS.nl,2023-11-01,"16:14

Aanbod verkiezingsprogramma's in 'begrijpelijke taal' dun gezaaid

Er zijn maar weinig politieke partijen die hun verkiezingsprogramma ook in begrijpelijke taal hebben geschreven. Van de 17 grootste partijen zijn er maar vier die aparte teksten hebben gemaakt voor laaggeletterde Nederlanders, zo blijkt bij een analyse van de NOS van de websites van de partijen.

D66 heeft een tekst in 'begrijpelijke' taal, GroenLinks/PvdA in 'heldere' taal en de ChristenUnie in 'gewone taal'. En dat gaat de Partij voor de Dieren ook doen, maar die is er nog mee bezig. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze moeite hebben met lezen, schrijven of rekenen.

Een overgrote meerderheid van de Tweede Kamer heeft twee weken geleden een voorstel aangenomen om een wettelijk recht op begrijpelijke overheidstaal in te voeren. De Tweede Kamer benadrukt dat veel Nederlanders het vertrouwen in de overheid verliezen en dat begrijpelijke communicatie daarom heel belangrijk is.

15:28

Straks bij NOS op 3: Jetten (D66) versus Baudet (FvD)

14:55

Bijna 110.000 Nederlanders in het buitenland kunnen stemmen

Voor het eerst hebben meer dan 100.000 Nederlanders die in het buitenland wonen zich laten registreren om bij de Tweede Kamerverkiezingen te kunnen stemmen. Bij de gemeente Den Haag, die de registraties coördineert, hebben zich 109.436 mensen gemeld. 

(Eenmalige) registratie hoeft overigens niet te betekenen dat de betrokkenen ook echt een stem uitbrengen. Maar ze hebben in elk geval de mogelijkheid. Van hen zal het overgrote deel per brief stemmen. Volgens de gemeente Den Haag kunnen ruim 1.200 Nederlanders in het buitenland met een kiezerspas in Nederland stemmen. En nog eens ruim 1.600 kunnen hun stem via een schriftelijke volmacht laten uitbrengen door iemand anders in Nederland. 

13:23

StemWijzer al 1.5 miljoen keer ingevuld, vaker dan in 2021 

Sinds het online gaan vorige week woensdag is de StemWijzer al meer dan 1,5 miljoen keer ingevuld. Dat is vaker dan in 2021, toen de teller na een week op 1 miljoen stond.

Uiteindelijk werd de Stemwijzer in 2021 7,8 miljoen keer geraadpleegd. Met name in de laatste week voor de verkiezingen maakten veel mensen nog gebruik van het online hulpmiddel.

Gebruikers die toestemming hebben gegeven voor het verzamelen van deze informatie hebben tot nog toe 'kerncentrales', 'lagere prijs benzine', 'belasting op vermogen' en 'eigen risico zorg' aangevinkt als extra belangrijke onderwerpen.

Sinds maandag staat behalve de Stemwijzer ook het Kieskompas online.

12:44

Terugluisteren: gesprek met lijsttrekker Volt 

12:08

Onderzoek werkgevers: minder ondernemers willen VVD stemmen 

Veel ondernemers zijn nog steeds van plan om op de VVD te stemmen (30 procent). Maar ten opzichte van de vorige verkiezingen (48 procent) lijkt dit aantal wel terug te lopen. Dat komt naar voren uit een peiling in opdracht van de werkgeversorganisaties VNO-NCW en MKB Nederland. 

De daling lijkt vooral gunstig te zijn voor partijen als BBB en Nieuw Sociaal Contract (NSC). Meer dan de helft van de ondernemers ziet deze nieuwkomers als een kans op verandering. Ze willen het liefst een een coalitie van VVD, BBB en NSC. 

VVD-lijsttrekker Dilan Yesilgöz wordt het vaakst genoemd als premierskandidaat (37 procent), op verre afstand gevolgd door Pieter Omtzigt van NSC (11 procent) en Frans Timmermans van GroenLinks/PvdA (10 procent).

10:51

Terugkijken: Timmermans en Omtzigt bij NOS op 3

10:38

BBB wil regeren met NSC, VVD en SGP

BBB-leider Caroline van der Plas gaat er vanuit dat haar partij in een nieuw kabinet komt. Ze denkt dat ze na de verkiezingen wordt gevraagd om mee te doen. ""Het lijkt me heel raar als we daar niet voor worden gevraagd"", zegt ze in een een interview met het Nederlands Dagblad.

BBB wil het liefste regeren met Nieuw Sociaal Contract, de VVD en SGP, zegt ze in het interview. Ze verbindt er wel een voorwaarde aan: BBB moet de minister van Landbouw kunnen leveren. Ze houdt wel de mogelijkheid open om met linkse partijen zoals GroenLinks/PvdA te regeren. Maar de verschillen zijn wel erg groot. ""We liggen op landbouw en klimaat ver uit elkaar.""

10:20

Nationale Jeugdraad roept Tinder-gebruikers op te gaan stemmen

Mensen kunnen de komende weken op datingapp Tinder een oproep zien om te gaan stemmen. Een woordvoerder van de Nationale Jeugdraad, die hierachter zit, zegt tegen het ANP: ""Het is een leuke manier om een brede doelgroep jongeren te bereiken. Steeds meer jonge mensen geven in hun profiel aan dat ze politiek geïnteresseerd zijn.""

De campagne is vandaag begonnen en duurt tot 22 november, de dag van de Tweede Kamerverkiezingen. In de advertenties staan boodschappen als ""Ghost de verkiezingen niet. Ga stemmen."" en ""Laat je niet catfishen. Vul een stemwijzer in en ga stemmen!""

Wie de advertentie naar rechts swipet, op Tinder de manier om aan te geven dat je in iemand geïnteresseerd bent, komt terecht op een pagina van de Nationale Jeugdraad. Die legt de jonge kiezers daar uit dat ze hun stempas en identiteitskaart moeten meenemen naar het stembureau, waar ze de dichtstbijzijnde stembureaus kunnen vinden en dat ze een stemwijzer kunnen invullen om hun keuze te helpen bepalen.

08:54

Dassen wil evenwicht mannen-vrouwen, als vader is dat nu even lastig 

Dassen staat bekend als een rustig persoon. Op de vraag of dat een goede eigenschap is voor een politicus en of hij er wel tussenkomt in verkiezingsdebatten, zegt hij dat hij voor ""verbindende politiek"" is en ""niet alleen bezig met de extremen"". ""Als ik de ene keer dan wat minder in het nieuws ben dan de andere, dan is dat zo.""

Een luisteraar vraagt waarom Volt altijd gaat voor 50 procent vrouwen op de kieslijsten? ""Waarom niet kiezen voor de beste kandidaat?"" Volgens Dassen gaat dat argument van kwaliteit niet meer op. ""Want er zijn voldoende goede vrouwen om die plekken in te nemen."" Zijn partij zal hier wat hem betreft mee doorgaan tot er een volstrekt evenwichtige verhouding tussen mannen en vrouwen is.

Zelf is hij net vader geworden en als hij de vraag krijgt die zijn vriendin heel vaak krijgt, of het ouderschap te combineren is met een drukke baan, zegt hij dat hij zich er bewust van is dat er op dit moment meer op haar bordje terechtkomt. ""Daar hebben we wel discussies over, maar tot nu toe gaat het goed. We genieten met zijn drieën heel erg van elkaar.""

Dassen hoopt dat Volt met zijn pro-Europa-programma en een ""radicaal klimaatbeleid"" zes zetels in de Tweede Kamer gaat halen. Bij de verkiezingen in 2021 waren dat er drie. Daar zijn er na het vertrek van Kamerlid Gündogan nog twee van over. In de Peilingwijzer zijn het er nu drie tot vijf. ""Dus het gaat de goede kant op"", vindt de lijsttrekker.

Morgen is Wybren van Haga van BVNL te gast in het NOS Radio 1 Journaal.

08:45

Dassen:  Nederland had voor VN-resolutie moeten stemmen

Lijsttrekker Laurens Dassen van Volt is met een kwartier vertraging nu in gesprek met het NOS Radio 1 Journaal. Hij reageert op een reconstructie in NRC van het tot stand komen van het Nederlandse besluit om in de VN van stemming te houden over de resolutie over een wapenstilstand. Daarin staat dat Nederland eerst naar een tegenstem neigde. Als dat waar is, vindt Dassen dat ""waardeloos"". ""Nederland had voor moeten stemmen"", zegt hij. ""We kunnen als internationale gemeenschap niet aan de kant blijven staan. ""

08:33

Dassen (Volt) staat in de file 

De lijsttrekker van Volt staat nog in de file. Het geplande gesprek laat dus nog even op zich wachten. 

Dassen is de derde lijsttrekker die te gast is in het NOS Radio 1 Journaal. 

07:48

Wie zijn de lijsttrekkers en wat willen zij? 

Nog drie weken te gaan tot de verkiezingen op woensdag 22 november. Wie zijn de lijsttrekkers en welke partijen vertegenwoordigen zij? Bekijk onze tool en schuif met de filters om de informatie te vinden waar je naar zoekt 

07:46

Wie is Laurens Dassen, de lijsttrekker van Volt?

Volt-lijsttrekker Laurens Dassen is in Eindhoven geboren en nu 38. Na een studie bedrijfskunde werkte hij enige tijd bij ABN Amro. In 2018 was hij een van de oprichters van Volt Nederland. Een jaar later stond hij op de kandidatenlijst van Volt bij de Europese verkiezingen, maar in Nederland haalde de partij toen geen zetels.

Met Dassen als lijsttrekker lukte het Volt twee jaar later wel om in de Tweede Kamer te komen: de partij sleepte drie zetels in de wacht. Dassen formuleert in de Kamer vaak bedachtzaam en pleit geregeld voor fundamenteel andere keuzes, bijvoorbeeld op het gebied van klimaat en asiel. Volgens hem is de oplossing van veel problemen te lang vooruitgeschoven en is meer visie nodig. Dassen was in de Kamer een van de initiatiefnemers van voorstellen om het aantal Tweede Kamerleden uit te breiden.

gisteren, 07:44

Luisteren tussen 8.30 uur en 8.45 uur: Laurens Dassen (Volt)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit, de belangrijkste speerpunten van de partij en er is aandacht voor de politicus zelf. Zo meteen is Laurens Dassen van Volt aan de beurt.

gisteren, 07:10

Samenvatting van de dag van gisteren

Speciaal voor jongeren zette ProDemos gisteren een stemhulp online met verschillende stellingen en uitlegfilmpjes.

In het NOS-Radio 1 journaal  was Joost Eerdmans te gast die onder meer pleitte voor een tijdelijke asielstop.

En NSC lijsttrekker Omtzigt en GroenLinks/PvdA lijsttrekker Timmermans spraken in het verkiezingsprogramma van NOS op 3  onder meer over het inkrimpen van de veestapel, de verhoging van het minimumloon, en asiel en migratie. De twee partijen, die volgens de peilingen samen met de VVD kans maken de grootste te worden zijn het niet eens over wat voor kabinet het beste voor het land zou zijn. Omtzigt voelt veel voor een minderheidskabinet waarbij de Kamer meer aan zet is, Timmermans niet. En Omtzigt twijfelt nog steeds of hij premier wil worden, de impact op zijn leven en gezin lijkt hem groot.

Kijk hier de fragmenten van het programma terug, er werd onder meer een politieke versie van 30 seconds gespeeld: 

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42792140,Keurige automobilisten sparen klimrek bij elkaar in Koudekerk,NOS.nl,2023-11-15,"Automobilisten die zich keurig aan de maximumsnelheid hielden in Koudekerk aan den Rijn hebben in vier weken tijd een nieuw klimrek bij elkaar gespaard voor een basisschool.

De afgelopen maand stond in het Zuid-Hollandse dorp een opvallende snelheidsmeter langs de weg. Het ding flitste niet, maar werkte als een soort digitale spaarpot. Bij elke automobilist die zich aan de maximumsnelheid van 30 kilometer per uur hield, werd een duimpje getoond en stelde de gemeente een bepaald bedrag beschikbaar.

'Wat we daarmee willen proberen, is mensen helpen te laten rijden zoals het hoort"", zegt verkeerswethouder Relus Breeuwsma bij Omroep West . Bij basisschool MeerWaarde maakte hij gisteren het bedrag bekend dat de actie heeft opgeleverd: 1335,54 euro. De school koopt er een klimrek van.

""Heel tof'"", reageert de 8-jarige Dex. Zij vindt het 'superveel' geld. Klasgenote Nora (8) is blij dat de gemeente de snelheidsmeter heeft geplaatst. 'Ik heb op het nieuws gezien dat kinderen vaak aangereden zijn, omdat auto's te hard reden"", aldus Nora. ""Dat vind ik heel sneu voor die kinderen.""

Beter dan bekeuren

Wilma Schellingerhout woont niet ver van de drukke weg naar de school. Ook zij juicht de actie om goed gedrag te belonen toe. ""Dat is beter dan bekeuren"", zegt ze. ""Ik denk dat het mensen stimuleert om zich meer aan de snelheid te houden. Tenminste, mij wel.""

De gemeente heeft niet duidelijk gemaakt hoeveel automobilisten zich niet aan de maximumsnelheid hielden bij de snelheidsmeter en dus te snel voorbijreden.

""De meter geeft alleen geld als je je houdt aan de regels. Als er te hard gereden wordt, dan telt-ie af en kom je in de min uit. Dus dat hebben we technisch toch maar aangepast"", aldus de wethouder.",2023-01-01,2023-11-01,2023-11-13
42792144,Hoogste Britse rechters oordelen tegen plan om migranten naar Rwanda te sturen ,NOS.nl,2023-11-15,"Fleur Launspach

correspondent VK en Ierland

Fleur Launspach

correspondent VK en Ierland

Het Britse hooggerechtshof oordeelde vandaag unaniem met vijf rechters tegen het plan van de Britse regering om migranten naar Rwanda te sturen.

Volgens het hoogste Britse hof is het uitzettingsprogramma niet rechtmatig, omdat niet gegarandeerd kan worden dat Rwanda veilig is voor mensen die daar geplaatst zouden worden. Ook zou er een te groot risico zijn dat asielzoekers vanuit Rwanda toch weer naar hun land van herkomst worden gestuurd, waar mogelijk vervolging wacht.

Het ging om een langverwachte uitspraak, waar veel van afhing voor de Britse regering.

Flinke klap

Door het oordeel van het hof gaan vliegtuigen met migranten en asielzoekers naar het Afrikaanse land voorlopig niet de lucht in. Dat is een flinke klap voor de regering van premier Rishi Sunak, die van het 'Rwanda-plan' een van zijn belangrijks pijlers heeft gemaakt met nationale verkiezingen voor de deur.

Er is al meer dan 140 miljoen uitgegeven aan een deal met Rwanda, maar het uitzettingsprogramma wordt al meer dan een jaar geblokkeerd in de rechtszalen.

Premier Sunak neemt het oordeel van de rechters niet ter harte. In plaats daarvan zegt hij te werken aan een nieuw verdrag met Rwanda, waarmee de bezwaren van de rechters omzeild kunnen worden. Sunak zegt ook dat hij ""bereid is om wetten te veranderen"" als dat nodig is.

Afschrikkende werking

Sunak en zijn voorgangers beloofden keer op keer om illegale immigranten die in bootjes het Kanaal oversteken te stoppen. Het idee achter deportaties naar Rwanda is dat die een afschrikkende werking hebben. De mogelijkheid in Rwanda terecht te komen, zou het minder aantrekkelijk maken om de tocht naar Groot-Brittannië te wagen.

Het vonnis van de rechters vandaag zal gegarandeerd leiden tot onrust in de Conservatieve Partij. De kans is groot dat premier Sunak onder druk van partijgenoten komt te staan om wetten die gekoppeld zijn aan het Europese mensenrechtenverdrag - dat het Rwanda-plan deels blokkeert- te overschrijven.

Of, zoals al tijden in de wandelgangen wordt gefluisterd, dat de partij overweegt om Groot-Brittannië uit het Europese mensenrechtenverdrag te halen. Leden aan de rechterflank van de Conservatieve Partij vinden dat Europese rechters, zeker na Brexit, geen invloed zouden moeten hebben op het beleid van de Britse regering of wetten.

Leden aan de rechterflank van de Conservatieve Partij vinden dat Europese rechters, zeker na Brexit, geen invloed zouden moeten hebben op het beleid van de Britse regering of wetten.

Volgens politiek analisten wil Sunak echter liever geen bonje met een Europees verdrag, onder meer vanwege alle politieke en juridische problemen die daaruit voort kunnen komen.

Aandacht uit Europa

Andere Europese landen houden de ontwikkelingen in de Britse rechtszalen nauwlettend in de gaten: Oostenrijk heeft al aangegeven mogelijk het Rwanda-plan van de Britten te willen volgen. Italië is bezig met het uitbesteden van opvang van migranten aan Albanië en ook Denemarken heeft een overeenkomst met Rwanda.",2023-01-01,2023-11-01,2023-11-13
42792145,Kamer praat pas na verkiezingen over oorlog Gaza • BBB doet aangifte na besmeurde spandoeken,NOS.nl,2023-11-15,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

17:18

Schoonmaakactie besmeurde spandoeken BBB

BBB-leden proberen de besmeurde spandoeken langs de A12 schoon te maken. Op zeker vier plaatsen langs de snelweg werden campagneborden en spandoeken van de BoerBurgerBeweging beklad met rode verf. De partij doet aangifte.

17:15

Rechts kabinet komt nadrukkelijk in beeld als optie na 22 november

In de peilingen staan de partijen op rechts er goed voor. Daarmee wordt een rechts kabinet steeds meer een realistische optie voor na de verkiezingen. Hierbij speelt mee dat PVV-leider Geert Wilders zich duidelijk anders opstelt dan in het verleden.

De PVV bestaat achttien jaar en heeft vrijwel voortdurend in de oppositie gezeten. Veel partijen, zoals de VVD onder Rutte, wilden lang niet met de partij samenwerken, vanwege de harde standpunten over bijvoorbeeld asielzoekers en de islam. Maar deze campagne probeert Wilders nadrukkelijk zijn redelijke en constructieve kant te laten zien. De nieuwe opstelling van Wilders maakt het moeilijker voor andere partijen om hem te blijven negeren.

17:04

Tweede Kamer praat na verkiezingen over oorlog tussen Israël en Hamas

Het Tweede Kamerdebat over de oorlog tussen Israël en Hamas vindt na de verkiezingen plaats. Waarschijnlijk is het debat volgende week donderdag.

D66 en SP, die het debat hebben aangevraagd, wilden deze week al over de oorlog praten. Maar een meerderheid van de Kamer steunde vandaag het CDA-voorstel om te wachten tot demissionair minister Bruins Slot van Buitenlandse Zaken een reeks vragen over de oorlog tussen Israël en Hamas heeft beantwoord. VVD, PVV, CU, FVD, BBB en SGP stemden voor dit voorstel.

D66-Kamerlid Sjoerd Sjoerdsma noemt het uitstel ""zeer spijtig"". Jasper van Dijk (SP) omschrijft het als een ""enorme tegenvaller"" en vindt dat de rechtse meerderheid het kabinet zo uit de wind houdt.

Aanleiding voor het debat is het gelekt vertrouwelijke memo van de Nederlandse ambassade in Tel Aviv met kritiek op Israël. In het memo staat onder meer dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza. Ook zou Israël ""onevenredig geweld"" gebruiken in de oorlog.

16:02

Honderden nieuwe stempassen aangevraagd in Noordoostpolder na bezorgfout

Zo'n vierhonderd inwoners van de gemeente Noordoostpolder in Flevoland hebben een nieuwe stempas aangevraagd voor de Tweede Kamerverkiezingen. Dat meldt Omroep Flevoland. In de hele gemeente zijn stempassen verkeerd bezorgd door een fout bij de drukker.

Stemgerechtigden in de gemeente kregen gisteren een brief met uitleg over wat er is fout gegaan. Hierin stond ook het advies om online of via de balie van de gemeente een vervangende stempas aan te vragen als er geen pas is bezorgd.

Dat hebben tot nu toe dus zo'n vierhonderd inwoners gedaan. Of het bij meer mensen is misgegaan, weet de gemeente niet. ""Het kunnen er 500 zijn, maar ook een paar duizend"", zegt een woordvoerder tegen Omroep Flevoland.

15:40

Orgelspelen met Henri Bontenbal bij het Jeugdjournaal

Het Jeugdjournaal praat vandaag met de leider van het CDA, Henri Bontenbal. Hij heeft als hobby orgelspelen. In de Waalse Kerk in Den Haag geeft Bontenbal een demonstratie. De CDA-lijsttrekker speelt naast orgel ook piano en saxofoon.

Bontenbal wil er graag voor zorgen dat kinderen met een beperking ook kunnen meedoen aan sport. En hij wil geld uitgeven om het milieu te verbeteren.

14:47

Podcast De Verkiezingsdag: De Campagneleider

Podcast De Dag heet deze dagen De Verkiezingsdag. Iedere dag spreken de podcastmakers met (ervarings)deskundigen over een factor van betekenis voor de uitkomst van verkiezingen. Eerder deze week ging het al over 'de lijsttrekker' en 'het thuisfront', vandaag is de beurt aan: de campagneleider.

Presentator Elisabeth Steinz spreekt met Kees Verhoeven, die bij D66 onder Alexander Pechtold campagneleider was. Ook spreekt ze met politiek verslaggever Ron Fresen, die in zijn carrière alle vooropgezette plannen, een-tweetjes en pogingen om de media te bespelen wel voorbij heeft zien komen.

De podcast beluister je via het artikel hieronder terug:

14:30

Marijnissen zou wel kunnen samenwerken met NSC, BBB en CDA

SP-leider Marijnissen zou in een coalitie wel kunnen samenwerken met NSC, BBB en CDA. In de serie Van Torentje naar Torentje van Tubantia en de Universiteit Twente zei iemand uit het publiek dat het CDA in feite uiteen is gevallen in drie ""brokstukken"": een CDA van Bontenbal, een CDA van Van der Plas en een CDA van Omtzigt. De vraagsteller wilde weten of de SP met die drie kan samenwerken.

Marijnissen beantwoordde die vraag met: ""Ja. Ik zie die mogelijkheden wel. Maar de SP wil wel de garantie dat het dan ook socialer wordt. Anders zie ik het niet goedkomen."" Volgens Marijnissen hebben ook die andere drie partijen het gemeenschapsdenken voorop staan en hebben ze niet het heilige geloof in de markt.

Over NSC zei ze dat de SP samen met Omtzigt het toeslagenschandaal boven water heeft gekregen. ""Maar de beste garantie dat dat niet weer gebeurt, is toeslagen overbodig maken. Dan zul je ervoor moeten zorgen dat werkende mensen meer geld in hun portemonnee hebben en dat krijg je bij hem niet en bij ons wel.""

Volgens Marijnissen is het CDA een beweging aan het maken en wil ook die partij af van de marktwerking in de publieke sector. ""Ik zeg alleen elke keer tegen hen: 'Kap dan met de VVD in één kabinet.'"" Over Van der Plas zei Marijnissen dat ze met haar heeft opgetrokken om te voorkomen dat een miljoen mensen in de armoede belanden.

14:00

Uitspraak Wilders over loslaten 'islam' houdt gemoederen bezig 

De uitspraken van Geert Wilders in Nieuwsuur van gisteravond houden de gemoederen bezig. De PVV wil graag deelnemen aan een volgend kabinet en over de-islamisering, tot nu toe het kernpunt van zijn partij, zei hij: ""Er zijn belangrijkere prioriteiten"".

Naar aanleiding van die uitspraken zei BBB-leider Caroline van der Plas in een radiogesprek met Sven Kockelmann dat Pieter Omtzigt (NSC) de PVV niet langer bij voorbaat kan blijven uitsluiten en ""open moet staan"" voor een eventuele samenwerking. Ze wil hem daar binnenkort, in een gesprek dat ze met hem heeft, op aanspreken.

GroenLinks-PvdA-fractievoorzitter Jesse Klaver stelt op X dat Wilders ""niet milder"" is geworden. ""Wilders vindt nog steeds dat een gekozen volksvertegenwoordiger met hoofddoek geen plek heeft in de Kamer.""

Geert Wilders

@geertwilderspvv

Het waarschuwen voor de gevaren vd islam - ik ben al bijna twintig jaar mijn eigen vrijheid kwijt vanwege islamkritiek - zit in ons dna, is een vrijheidsstrijd. Maar het zal onze kansen om te regeren niet in de weg staan. 

#nieuwsuur #Wilders #PVV #StemPVV #verkiezingen2023 https://t.co/tobUvvh2rm

7:33

15 november 2023

12:30

BBB doet aangifte na bekladding verkiezingsspandoeken

BBB gaat aangifte doen van het bekladden van spandoeken. Lijsttrekker Caroline van der Plas zei bij Sven op 1 op NPO Radio 1 dat spandoeken van BBB met ""een rode substantie"" zijn besmeurd. ""En daardoor staat er nu niet meer BBBeter, maar BBBloed.""

Ook de gezichten van Van der Plas en nummer twee Mona Keijzer zijn beklad. Van der Plas vindt die actie bedreigend: ""Dit is niet zomaar even een spandoek weghalen of verscheuren. Dit is een nieuwe dimensie."" De BBB-leider weet niet uit welke hoek de actie komt.

11:35

ChristenUnie en SGP kraken abortusvoorstel GL-PvdA 

De lijsttrekkers van de ChristenUnie en de SGP uiten op X kritiek op het voorstel van GroenLinks-PvdA om abortus uit het Wetboek van Strafrecht te halen. ""Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang"", zegt Mirjam Bikker (ChristenUnie). Chris Stoffer (SGP) vindt dat het ""kwetsbare leven"" juist meer bescherming verdient.

Mirjam Bikker

@mirjambikker

Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang.  

Een onbegaanbare weg. @christenunie blijft werk maken van goede zorg en steun voor vrouwen. https://t.co/yWviGv4M6K

11:01

15 november 2023

GroenLinks-PvdA diende vandaag een initiatiefwetsvoorstel in om abortus uit het strafrecht te halen. Vorige week diende D66 een initiatiefwet in over 'voltooid leven' . Ook daar waren de ChristenUnie en de SGP het vanuit hun christelijke overtuiging zeer mee oneens.

11:25

Kijk hier de Q&A met D66-leider Jetten terug

11:05

Campagnetijd in beeld

Naast alle optredens van lijsttrekkers in radioprogramma's, talkshows en in de debatten, gaan de partijleiders ook geregeld de straat op. Een praatje maken met de mensen, tomatensoep uitdelen en niet te vergeten zoveel mogelijk flyers verspreiden.

09:50

Jetten (D66) wil af van 'oude politiek' van VVD

D66 staat momenteel in de peilingen tussen de 6 en 10 zetels. Een groot contrast met de 24 zetels die de partij behaalde bij de Tweede Kamerverkiezingen van 2021. Rekent de kiezer de partij af op het uitblijven van die beloofde ""nieuwe bestuursstijl""?

""Een politieke cultuur verander je niet in je eentje. Veel mensen hoopten op een andere coalitie, daar hebben wij ook op ingezet. Die formatie heeft niet voor niets negen maanden geduurd"", verklaart D66-leider Rob Jetten in het NOS Radio 1 Journaal.

Ondanks die peilingen is Jetten optimistisch over de komende verkiezingen. ""Ik merk nu in de campagne op straat dat mensen zien wat we hebben bereikt op het gebied van onderwijs en klimaat. We klimmen nu in die peiling omdat mensen optimistische politiek zien en daar heb ik ook behoefte aan na deze verkiezingen"", zegt Jetten.

""Ik zie eigenlijk oude politiek, vooral bij de collega's van de VVD want die flirt met de PVV waarvan ik dacht: dat dooft wel uit in de campagne, maar dat wordt inmiddels een soort van stille liefde tussen Wilders en Yesilgöz.""

Jetten dacht dat men na het experiment van Rutte en Wilders in het eerste kabinet-Rutte ""wel behoefte zou hebben aan stabiele politiek vanuit het midden"".

Er komt een nieuwe Peilingwijzer aan: blijft D66 groeien of stagneert het aantal zetels een week voor de verkiezingen? Jetten is hoopvol: ""Er kan nog een hoop veranderen in zeven dagen"".

Morgenochtend is Pieter Omtzigt (NSC) te gast in het NOS Radio 1 Journaal.

08:02

Timmermans neemt afstand van optreden Thunberg bij klimaatmars

GroenLinks-PvdA-lijsttrekker Frans Timmermans neemt afstand van het optreden van klimaatactiviste Greta Thunberg, afgelopen zondag bij de klimaatmars in Amsterdam . Hij zegt dat zij het klimaatprotest in een ""politieke controverse"" lijkt te trekken. Het is volgens hem ""heel jammer dat ze dat doet, omdat ik juist vond dat tot voor kort de klimaatbeweging niet politiek was. Dat had niks met links en rechts te maken.""

Thunberg ging zondag op het podium in op de oorlog tussen Israël en Hamas. Ze zei dat er ""geen klimaatrechtvaardigheid op bezet land"" kan zijn en gaf het woord terug aan een Palestijnse activiste die eerder was afgekapt omdat zij de omstreden leus From the river to the sea had uitgesproken. Deze uitspraak wordt ook gebruikt door terroristische organisaties als Hamas en wordt gezien als een oproep tot de vernietiging van Israël. 

Timmermans zegt in het tv-programma Goedemorgen Nederland dat mensen door dit soort dingen afhaken. ""Terwijl ik zou willen dat iedereen zich druk maakt over het klimaat en niet alleen maar één kant van het politieke spectrum.""

07:33

De Campagne Stemming ziet bij de PVV ook nieuwe lijsttrekker

De dagelijkse podcast De Campagne Stemming staat vandaag onder meer stil bij de PVV. Het lijkt erop dat ook die partij een nieuwe lijsttrekker heeft, namelijk de nieuwe Geert Wilders. Die versie zet nu zelfs zijn islam-standpunten op het tweede plan om meer kans te maken op regeringsdeelname.

Xander van der Wulp (NOS) en Joost Vullings (EenVandaag) merken dat ook Timmermans (GroenLinks-PvdA) van toon verandert. ""Hij moet bijschakelen"", zeggen ze, en doet dat onder meer door te zeggen dat de VVD eens zou moeten ""herbronnen op de reservebank"".

VVD-lijsttrekker Yesilgöz kan echt goed campagne voeren, constateren de podcasters nog maar eens. Zelfs als ze terugkijkt op wat er mis is gegaan onder VVD-bewind, komt ze daar heel goed mee weg. De VVD probeert haar zelfs te verkopen als ""nieuwe politiek"", zegt Vullings.

Er kan nog veel veranderen, zeggen de twee politiek verslaggevers. Bij de vorige verkiezingen stond D66 in de peilingen rond de 14 zetels, dat werden er een week later 24.

07:07

Timmermans: 'Abortus gaat over zorg, niet over strafrecht'

GroenLinks-PvdA dient vandaag, midden in campagnetijd, een initiatiefwetsvoorstel in om abortus uit het Wetboek van Strafrecht te halen. In mei bleek nog dat de Tweede Kamer hier geen behoefte aan had , maar lijsttrekker Frans Timmermans ziet met een nieuwe Tweede Kamer een nieuwe kans.

Hij wijst erop dat bijvoorbeeld de VVD toen nog tegen was, ""maar in hun verkiezingsprogramma zit op dit punt wel ruimte. Dus misschien is er wel een meerderheid te halen.""

Volgens de twee linkse partijen is het niet meer dan logisch om abortus uit het strafrecht te halen. ""Dit gaat over zorg, niet over strafrecht. Dat is psychologisch een heel groot onderscheid, voor vrouwen en voor artsen.""

De discussie gaat over artikel 296 van het Wetboek van Strafrecht. Daarin staat dat het strafbaar is om een vrouw een behandeling te geven waardoor haar zwangerschap wordt afgebroken. Er staat een gevangenisstraf op van 4,5 jaar of een grote geldboete.

Er geldt een uitzondering. Als de behandeling is gegeven door een arts in een ziekenhuis of kliniek volgens de Wet afbreking zwangerschap dan is het niet strafbaar. Het strafrecht gaat dus niet over de vrouw zelf die besluit tot een zwangerschapsafbreking.

07:06

D66-lijsttrekker Rob Jetten is te gast bij NOS Radio 1 Journaal, waar staan hij en zijn partij voor?

D66-lijsttrekker Rob Jetten (36) groeide op in Uden. Hij is, zoals hijzelf zegt, van ""gewone afkomst"". Zijn ouders werkten in het onderwijs en de zorg. Jetten maakte snel carrière: hij was voorzitter van de Jonge Democraten en daarna raadslid in Nijmegen. In 2017 werd hij Kamerlid en op 31-jarige leeftijd fractievoorzitter. Hij had toen meteen ook partijleider willen worden, maar deed eerst nog een stap opzij voor Sigrid Kaag, die hij nu opvolgt. Het robotachtige imago dat Jetten aanvankelijk achtervolgde, heeft hij van zich afgeschud.

De minister voor Klimaat en Energie staat bekend als 'klimaatdrammer', maar ziet zichzelf inmiddels liever als 'klimaatdoener'. Op sociale media wordt hij vaak aangevallen omdat hij homo is. Daar heeft hij een strijdpunt van gemaakt. Hij noemt zichzelf een beetje saai, maar vindt dat niet verkeerd in deze gepolariseerde tijden.

Zijn partij D66 (Democraten 66) is progressief/liberaal, in 1966 opgericht uit bezorgdheid over de ""devaluatie"" van de democratie. De partij wilde dat mensen meer te zeggen kregen door invoering van bijvoorbeeld een referendum en een gekozen burgemeester. Die onderwerpen waren lange tijd de 'kroonjuwelen' van de partij.

D66 profileerde zich als ""het redelijk alternatief"" voor CDA, VVD en PvdA. Die werden gezien als overblijfselen van de verzuiling, met hun onwrikbare achterbannen van christenen, werkgevers en werknemers. Langzamerhand heeft D66 zich andere onderwerpen toegeëigend: eerst onderwijs en nu vooral klimaat en duurzaamheid. De partij spreekt vooral hoger opgeleiden aan en wordt door politieke tegenstanders weggezet als elitair. D66 heeft aan zeven kabinetten deelgenomen.

07:05

Teruglezen: Wilders in Nieuwsuur 'islam niet meer prioriteit'

PVV-leider Wilders liet zich in Nieuwsuur gisteren opnieuw zien als politicus die bereid is om ""compromissen te sluiten"". De islam, tot nu toe het belangrijktste thema voor de partij, heeft volgens hem nu geen prioriteit. ""Andere zaken zijn belangrijker.""

Nieuwsuur heeft op een rij gezet hoe het de PVV in Flevoland vergaat sinds de partij daar meebestuurt in een ""groene coalitie"", en concludeert dat er flinke concessies zijn gedaan, ook op klimaat en asiel. Zo schreef de PVV in het verkiezingsprogramma tegen ""klimaatonzin"" te zijn, maar rijdt de PVV-gedeputeerde in een elektrische auto. De partij zei tegen de verhoging van de motorrijtuigenbelasting te zijn, maar stemde daarmee toch in. En de partij wil dat statushouders geen voorrang krijgen, maar vervolgens stuurt het college van de provincie daar toch op aan.

Wilders noemt dat het gevolg van onderhandelingen en stelt dat de PVV daar ook dingen voor binnengehaald heeft. ""Zoals dat er in totaal minder asielzoekers in Flevoland worden opgevangen."" Hij constateert dat het geven en nemen is. ""Als je alleen maar mee gaat doen als je hele verkiezingsprogramma wordt uitgevoerd, sta je je hele leven langs de kant.""

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790100,Inspecties noemen situatie in Ter Apel 'uiterst kritiek',NOS.nl,2023-11-01,"De inspectie Justitie en Veiligheid en de inspectie Gezondheidszorg en Jeugd maken zich grote zorgen over de leefomstandigheden in het aanmeldcentrum voor asielzoekers in Ter Apel. Zij noemen de situatie uiterst kritiek, meldt RTV Noord.

""Het risico op buiten slapen wordt met de dag groter"", schrijft inspecteur-generaal Esther de Kleuver in een open brief die is verstuurd aan het rijk, de provincies en de gemeenten. ""Er moet snel perspectief zijn op opvang die leefbaar en veilig is. En die tegelijkertijd voor de betrokken COA-medewerkers ook veilig uitvoerbaar is.""

De open brief van de twee inspectiediensten volgt op een waarschuwing van het Centraal Orgaan opvang Asielzoekers (COA), afgelopen weekeinde. Het COA zei toen ook al dat het zo vol is in Ter Apel dat asielzoekers die zich daar melden de nacht moeten doorbrengen in een van de wachtruimtes van de Immigratie- en Naturalisatiedienst.

Vorig jaar zomer was het op een aantal dagen zo druk in Ter Apel, dat asielzoekers zelfs buiten moesten slapen. Uit de open brief van de inspecties blijkt dat de situatie weer alarmerend is in het enige aanmeldcentrum van Nederland. Asielzoekers zitten soms langdurig in noodlocaties of in een tijdelijke gemeentelijke opvang. Net als vorig jaar worden ze vaak doorgeplaatst van de ene noodopvang naar de andere.

Medische controles later dan moet

De problemen worden nog vergroot omdat het aantal statushouders is toegenomen ten opzichte van vorig jaar, schrijven de inspecties. Hoewel statushouders een verblijfsvergunning hebben en dus recht hebben op een woning ergens in Nederland, kunnen ze in veel gevallen nergens terecht. Ze houden dan een opvangplek bezet.

Het gevolg is dat er in Ter Apel net als vorig jaar veel meer mensen verblijven dan de 2.000 voor wie ruimte is. Dat leidt er ook toe dat asielzoekers die in Nederland aankomen, lang niet altijd een medische intake krijgen, aldus de inspecties. Ook de screening op de zeer besmettelijke ziekte tuberculose gebeurt later dan moet.

De inspecties wijst specifiek op de kinderen die alleen naar Nederland komen, de alleenstaande minderjarige vluchtelingen (amv's). Ook voor hen is er te weinig plek. Op 26 oktober zaten er 270 amv's, waar plek is voor 250 kinderen. Eerder deze maand verbleven er tot wel 370 amv's, zeggen de inspecties. De opvang van de kinderen schiet tekort, terwijl ""amv's altijd gepaste opvang, extra begeleiding en een voogd horen te krijgen"", staat in de brief.

Signaal dat het niet langer gaat

De inspecties kunnen in dit geval geen dwangsom opleggen of gemeenten dwingen om meer opvang te regelen, maar ze willen wel een signaal doen uitgaan dat het zo niet langer gaat, zegt een woordvoerster. Dat was ook de bedoeling van de waarschuwing van het COA, afgelopen weekeinde. Die organisatie deed toen samen met de Vereniging van Nederlandse Gemeenten en Vluchtelingenwerk Nederland een dringend beroep op de Eerste Kamer om de omstreden spreidingswet in ieder geval niet controversieel te verklaren.

De spreidingswet moet ertoe leiden dat asielzoekers beter worden verdeeld over het land. De wet is omstreden omdat gemeenten ermee in het uiterste geval gedwongen kunnen worden een asielzoekerscentrum te accepteren, ook als er geen draagvlak is onder de inwoners. In oktober kreeg de wet een meerderheid in de Tweede Kamer.

Gisteravond vond een meerderheid van de Eerste Kamer dat behandeling van de wet niet hoeft te wachten op een nieuw kabinet. De BBB vond dat onverwacht ook, waardoor er mogelijk nog dit jaar ook in de Eerste Kamer over de spreidingswet zelf kan worden gestemd.",2023-01-01,2023-11-01,2023-10-30
42790102,Schöne denkt meer aan stoppen na in elkaar zakken Dost: 'Te vaak meegemaakt',NOS.nl,2023-11-01,"Het is maar de vraag of NEC-middenvelder Lasse Schöne nog lang blijft voetballen. De middenvelder is aan het denken geslagen nadat zijn teamgenoot Bas Dost zondag in de slotfase van de eredivisiewedstrijd tussen AZ en NEC plotseling in elkaar zakte. Het was niet de eerste keer dat de Deen zo'n situatie meemaakte.

Hoewel Bas Dost woensdag nog altijd in het ziekenhuis ligt, staan de spelers van NEC op het voetbalveld om zich voor te bereiden op de bekerwedstrijd tegen Roda JC donderdagavond. Zo ook Lasse Schöne, die regelmatig contact heeft gehad met Dost de afgelopen dagen.

""Hij klinkt wel weer als Bas en hij heeft weer die grote lach van hem. Het is fijn om hem zo te zien, maar uiteraard doet dit wel wat met het team. Bas is enorm geschrokken, maar wij natuurlijk ook.""

De Deense aanvoerder van de Nijmeegse club mag bij dit soort vervelende situaties inmiddels een ervaringsdeskundige genoemd worden. Schöne stond op het veld toen het misging met Abdelhak Nouri en nu dus ook weer. Daarnaast hebben ook vrienden Daley Blind en Christian Eriksen zo'n situatie meegemaakt op het veld.

""Ik heb het wel iets te vaak meegemaakt. Daar ga je natuurlijk wel over nadenken en ik heb daarom ook het woord gepakt de dag na het incident met Bas. Ik heb aangegeven hoe ik erover denk en aan de jonge gasten meegegeven als ze er mee zitten, dat ze dan met vrienden, familie of de aanvoerder moeten praten. We moeten er voor elkaar zijn.""

Zelf praat Schöne inmiddels ook wat vaker met de mensen om zich heen. ""Het zet mij namelijk wel aan het denken. Het komt iets te vaak voor de laatste tijd. Ik ben ook geen 22 meer en heb een lange carrière gehad"", zegt de 37-jarige middenvelder.

Praten over gevoelens komt niet vaak voor in de voetbalwereld, maar je moet het er juist over hebben.

""Ik vraag me af hoelang ik nog door wil. Dat vroeg ik mezelf al af en nu nog meer. Dat gesprek voer ik nu met mensen om mij heen, maar ik heb nog niets besloten.""

'Praten over gevoelens'

Gepraat wordt er sowieso veel bij NEC de laatste dagen, weet Schöne. ""We hebben een sportpsycholoog rondlopen en het is belangrijk om van je af te blijven praten. Sommige spelers huilen, sommige schreeuwen en sommige lachen. Het is allemaal gebeurd en dat is goed. Praten over gevoelens komt niet vaak voor in de voetbalwereld, maar je moet het er juist over hebben. Dat begrijpt iedereen ook.""

Het voetbal staat nu even op het tweede plan, weet de middenvelder. ""Voetbal is sowieso minder belangrijk dan gezondheid. Natuurlijk werk je nu wel anders naar de wedstrijd toe, want er wordt niet alleen over Roda JC gesproken. Bas wil dat we vol gas gaan geven, maar dat het een andere wedstrijd wordt dan normaal, is wel duidelijk.""

Dat zegt ook trainer Rogier Meijer. ""We hebben wel getraind deze week, maar je voelt dat er een bepaalde sluier overheen hangt. Ik kan niet voorspellen wat voor impact dit heeft op de wedstrijd van morgen. Misschien doet het de teamgeest wel veel goed, maar als de kwaliteit wat minder is, is dat maar zo.""

Dost belt in

Om NEC nog iets van kracht mee te geven, wil Bas Dost vanuit het ziekenhuis nog even videobellen met de selectie. Dat gebeurt woensdagmiddag tijdens de lunch.

""Daar kijk ik heel erg naar uit. Hij is erg betrokken bij ons"", vertelt Meijer, die zondag ook al meteen met Dost videobelde. ""Toen had ik de tranen in mijn ogen en kippenvel toen ik hem sprak. Het was fijn om wat van hem te zien en te horen, ja. Dat deed wel wat met je.""",2023-01-01,2023-11-01,2023-10-30
42792170,CU en SGP kraken abortusplan • BBB doet aangifte na besmeurde spandoeken,NOS.nl,2023-11-15,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

12:30

BBB doet aangifte na bekladding verkiezingsspandoeken

BBB gaat aangifte doen van het bekladden van spandoeken. Lijsttrekker Caroline van der Plas zei bij Sven op 1 op NPO Radio 1 dat spandoeken van BBB met ""een rode substantie"" zijn besmeurd. ""En daardoor staat er nu niet meer BBBeter, maar BBBloed.""

Ook de gezichten van Van der Plas en nummer twee Mona Keijzer zijn beklad. Van der Plas vindt die actie bedreigend: ""Dit is niet zomaar even een spandoek weghalen of verscheuren. Dit is een nieuwe dimensie."" De BBB-leider weet niet uit welke hoek de actie komt.

11:35

ChristenUnie en SGP kraken abortusvoorstel GL-PvdA 

De lijsttrekkers van de ChristenUnie en de SGP uiten op X kritiek op het voorstel van GroenLinks-PvdA om abortus uit het Wetboek van Strafrecht te halen. ""Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang"", zegt Mirjam Bikker (ChristenUnie). Chris Stoffer (SGP) vindt dat het ""kwetsbare leven"" juist meer bescherming verdient.

Mirjam Bikker

@mirjambikker

Dit gaat ten koste van de bescherming van het ongeboren leven en van de bescherming van vrouwen in een kwetsbare positie tegen dwang en drang.  

Een onbegaanbare weg. @christenunie blijft werk maken van goede zorg en steun voor vrouwen. https://t.co/yWviGv4M6K

11:01

15 november 2023

GroenLinks-PvdA diende vandaag een initiatiefwetsvoorstel in om abortus uit het strafrecht te halen. Vorige week diende D66 een initiatiefwet in over 'voltooid leven' . Ook daar waren de ChristenUnie en de SGP het vanuit hun christelijke overtuiging zeer mee oneens.

11:25

Kijk hier de Q&A met D66-leider Jetten terug

11:05

Campagnetijd in beeld

Naast alle optredens van lijsttrekkers in radioprogramma's, talkshows en in de debatten, gaan de partijleiders ook geregeld de straat op. Een praatje maken met de mensen, tomatensoep uitdelen en niet te vergeten zoveel mogelijk flyers verspreiden.

09:50

Jetten (D66) wil af van 'oude politiek' van VVD

D66 staat momenteel in de peilingen tussen de 6 en 10 zetels. Een groot contrast met de 24 zetels die de partij behaalde bij de Tweede Kamerverkiezingen van 2021. Rekent de kiezer de partij af op het uitblijven van die beloofde ""nieuwe bestuursstijl""?

""Een politieke cultuur verander je niet in je eentje. Veel mensen hoopten op een andere coalitie, daar hebben wij ook op ingezet. Die formatie heeft niet voor niets negen maanden geduurd"", verklaart D66-leider Rob Jetten in het NOS Radio 1 Journaal.

Ondanks die peilingen is Jetten optimistisch over de komende verkiezingen. ""Ik merk nu in de campagne op straat dat mensen zien wat we hebben bereikt op het gebied van onderwijs en klimaat. We klimmen nu in die peiling omdat mensen optimistische politiek zien en daar heb ik ook behoefte aan na deze verkiezingen"", zegt Jetten.

""Ik zie eigenlijk oude politiek, vooral bij de collega's van de VVD want die flirt met de PVV waarvan ik dacht: dat dooft wel uit in de campagne, maar dat wordt inmiddels een soort van stille liefde tussen Wilders en Yesilgöz.""

Jetten dacht dat men na het experiment van Rutte en Wilders in het eerste kabinet-Rutte ""wel behoefte zou hebben aan stabiele politiek vanuit het midden"".

Er komt een nieuwe Peilingwijzer aan: blijft D66 groeien of stagneert het aantal zetels een week voor de verkiezingen? Jetten is hoopvol: ""Er kan nog een hoop veranderen in zeven dagen"".

Morgenochtend is Pieter Omtzigt (NSC) te gast in het NOS Radio 1 Journaal.

08:02

Timmermans neemt afstand van optreden Thunberg bij klimaatmars

GroenLinks-PvdA-lijsttrekker Frans Timmermans neemt afstand van het optreden van klimaatactiviste Greta Thunberg, afgelopen zondag bij de klimaatmars in Amsterdam . Hij zegt dat zij het klimaatprotest in een ""politieke controverse"" lijkt te trekken. Het is volgens hem ""heel jammer dat ze dat doet, omdat ik juist vond dat tot voor kort de klimaatbeweging niet politiek was. Dat had niks met links en rechts te maken.""

Thunberg ging zondag op het podium in op de oorlog tussen Israël en Hamas. Ze zei dat er ""geen klimaatrechtvaardigheid op bezet land"" kan zijn en gaf het woord terug aan een Palestijnse activiste die eerder was afgekapt omdat zij de omstreden leus From the river to the sea had uitgesproken. Deze uitspraak wordt ook gebruikt door terroristische organisaties als Hamas en wordt gezien als een oproep tot de vernietiging van Israël. 

Timmermans zegt in het tv-programma Goedemorgen Nederland dat mensen door dit soort dingen afhaken. ""Terwijl ik zou willen dat iedereen zich druk maakt over het klimaat en niet alleen maar één kant van het politieke spectrum.""

07:33

De Campagne Stemming ziet bij de PVV ook nieuwe lijsttrekker

De dagelijkse podcast De Campagne Stemming staat vandaag onder meer stil bij de PVV. Het lijkt erop dat ook die partij een nieuwe lijsttrekker heeft, namelijk de nieuwe Geert Wilders. Die versie zet nu zelfs zijn islam-standpunten op het tweede plan om meer kans te maken op regeringsdeelname.

Xander van der Wulp (NOS) en Joost Vullings (EenVandaag) merken dat ook Timmermans (GroenLinks-PvdA) van toon verandert. ""Hij moet bijschakelen"", zeggen ze, en doet dat onder meer door te zeggen dat de VVD eens zou moeten ""herbronnen op de reservebank"".

VVD-lijsttrekker Yesilgöz kan echt goed campagne voeren, constateren de podcasters nog maar eens. Zelfs als ze terugkijkt op wat er mis is gegaan onder VVD-bewind, komt ze daar heel goed mee weg. De VVD probeert haar zelfs te verkopen als ""nieuwe politiek"", zegt Vullings.

Er kan nog veel veranderen, zeggen de twee politiek verslaggevers. Bij de vorige verkiezingen stond D66 in de peilingen rond de 14 zetels, dat werden er een week later 24.

07:07

Timmermans: 'Abortus gaat over zorg, niet over strafrecht'

GroenLinks-PvdA dient vandaag, midden in campagnetijd, een initiatiefwetsvoorstel in om abortus uit het Wetboek van Strafrecht te halen. In mei bleek nog dat de Tweede Kamer hier geen behoefte aan had , maar lijsttrekker Frans Timmermans ziet met een nieuwe Tweede Kamer een nieuwe kans.

Hij wijst erop dat bijvoorbeeld de VVD toen nog tegen was, ""maar in hun verkiezingsprogramma zit op dit punt wel ruimte. Dus misschien is er wel een meerderheid te halen.""

Volgens de twee linkse partijen is het niet meer dan logisch om abortus uit het strafrecht te halen. ""Dit gaat over zorg, niet over strafrecht. Dat is psychologisch een heel groot onderscheid, voor vrouwen en voor artsen.""

De discussie gaat over artikel 296 van het Wetboek van Strafrecht. Daarin staat dat het strafbaar is om een vrouw een behandeling te geven waardoor haar zwangerschap wordt afgebroken. Er staat een gevangenisstraf op van 4,5 jaar of een grote geldboete.

Er geldt een uitzondering. Als de behandeling is gegeven door een arts in een ziekenhuis of kliniek volgens de Wet afbreking zwangerschap dan is het niet strafbaar. Het strafrecht gaat dus niet over de vrouw zelf die besluit tot een zwangerschapsafbreking.

07:06

D66-lijsttrekker Rob Jetten is te gast bij NOS Radio 1 Journaal, waar staan hij en zijn partij voor?

D66-lijsttrekker Rob Jetten (36) groeide op in Uden. Hij is, zoals hijzelf zegt, van ""gewone afkomst"". Zijn ouders werkten in het onderwijs en de zorg. Jetten maakte snel carrière: hij was voorzitter van de Jonge Democraten en daarna raadslid in Nijmegen. In 2017 werd hij Kamerlid en op 31-jarige leeftijd fractievoorzitter. Hij had toen meteen ook partijleider willen worden, maar deed eerst nog een stap opzij voor Sigrid Kaag, die hij nu opvolgt. Het robotachtige imago dat Jetten aanvankelijk achtervolgde, heeft hij van zich afgeschud.

De minister voor Klimaat en Energie staat bekend als 'klimaatdrammer', maar ziet zichzelf inmiddels liever als 'klimaatdoener'. Op sociale media wordt hij vaak aangevallen omdat hij homo is. Daar heeft hij een strijdpunt van gemaakt. Hij noemt zichzelf een beetje saai, maar vindt dat niet verkeerd in deze gepolariseerde tijden.

Zijn partij D66 (Democraten 66) is progressief/liberaal, in 1966 opgericht uit bezorgdheid over de ""devaluatie"" van de democratie. De partij wilde dat mensen meer te zeggen kregen door invoering van bijvoorbeeld een referendum en een gekozen burgemeester. Die onderwerpen waren lange tijd de 'kroonjuwelen' van de partij.

D66 profileerde zich als ""het redelijk alternatief"" voor CDA, VVD en PvdA. Die werden gezien als overblijfselen van de verzuiling, met hun onwrikbare achterbannen van christenen, werkgevers en werknemers. Langzamerhand heeft D66 zich andere onderwerpen toegeëigend: eerst onderwijs en nu vooral klimaat en duurzaamheid. De partij spreekt vooral hoger opgeleiden aan en wordt door politieke tegenstanders weggezet als elitair. D66 heeft aan zeven kabinetten deelgenomen.

07:05

Teruglezen: Wilders in Nieuwsuur 'islam niet meer prioriteit'

PVV-leider Wilders liet zich in Nieuwsuur gisteren opnieuw zien als politicus die bereid is om ""compromissen te sluiten"". De islam, tot nu toe het belangrijktste thema voor de partij, heeft volgens hem nu geen prioriteit. ""Andere zaken zijn belangrijker.""

Nieuwsuur heeft op een rij gezet hoe het de PVV in Flevoland vergaat sinds de partij daar meebestuurt in een ""groene coalitie"", en concludeert dat er flinke concessies zijn gedaan, ook op klimaat en asiel. Zo schreef de PVV in het verkiezingsprogramma tegen ""klimaatonzin"" te zijn, maar rijdt de PVV-gedeputeerde in een elektrische auto. De partij zei tegen de verhoging van de motorrijtuigenbelasting te zijn, maar stemde daarmee toch in. En de partij wil dat statushouders geen voorrang krijgen, maar vervolgens stuurt het college van de provincie daar toch op aan.

Wilders noemt dat het gevolg van onderhandelingen en stelt dat de PVV daar ook dingen voor binnengehaald heeft. ""Zoals dat er in totaal minder asielzoekers in Flevoland worden opgevangen."" Hij constateert dat het geven en nemen is. ""Als je alleen maar mee gaat doen als je hele verkiezingsprogramma wordt uitgevoerd, sta je je hele leven langs de kant.""

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790125,Invasieve muggensoort bedreigt malariabestrijding Afrika,NOS.nl,2023-11-03,"Begin 2022 werden opeens grote aantallen studenten ziek in de Ethiopische stad Dire Dawa. Op het hoogtepunt had de helft van de studenten koorts. Tot verbazing van de artsen bleek het te gaan om malaria, een ziekte die normaal vooral toeslaat op het platteland. Wat de uitbraak nog opvallender maakte, was de timing. Waar malaria vooral zijn kans grijpt in het regenseizoen was het toen juist de droge tijd.

Door nieuw onderzoek is nu duidelijk wat de raadselachtige uitbraak veroorzaakte. In Dire Dawa verspreidde een voor Afrika nieuwe malariamug de parasiet, die de mensen daadwerkelijk ziek maakt. Deze mug - Anophales stephensi - komt uit India en dook in 2012 op in de haven van het Oost-Afrikaanse land Djibouti. De 'nieuwe' mug gedraagt zich anders dan zijn Afrikaanse soortgenoten. Eerder ontdekten wetenschappers in het laboratorium dat de mug lokale parasieten kon opnemen als hij besmette mensen beet.

Een team van Ethiopische onderzoekers, in samenwerking met internationale collega's uit onder meer Nederland, zocht in Dire Dawa naar muggen. Die onderzochten ze op malariaparasieten. Ook vergeleken ze de verspreiding van de ziekte en muggen. De wetenschappers publiceerden erover in het vakblad Nature Medicine.

Malariabestrijders maken zich grote zorgen over het oprukken van de mug. Net nu Afrika verstedelijkt, is er opeens een mug die zich thuis voelt in de stad en in een droger klimaat. ""Misschien wel meer dan 100 miljoen Afrikaanse stadsbewoners lopen ineens risico op malaria"", zegt Teun Bousema, malaria-onderzoeker aan het RadboudUMC die meewerkte aan het onderzoek. En dan is de mug ook nog eens goed bestand tegen bestrijdingsmiddelen.

De strijd tegen malaria stokte de afgelopen jaren sowieso al. Het aantal mensen dat jaarlijks sterft, was op het laagste punt teruggedrongen van meer dan een miljoen naar 500.000 slachtoffers. Inmiddels bezwijken jaarlijks al weer ruim 600.000 mensen. Tragisch genoeg bestaat de overgrote meerderheid uit kinderen van onder de vijf jaar.

Er zijn diverse redenen waarom malaria terugslaat. Zo blijken de parasieten steeds beter tegen de antimalariamiddelen te kunnen. Bovendien 'verstoppen' ze zich steeds vaker voor veel gebruikte sneltesten. Omdat parasieten een eiwit missen kunnen die testen, die lijken op de welbekende coronatesten, ze niet meer aantonen.

In plaats daarvan is er tijdrovend microscopisch onderzoek nodig. En dat terwijl er juist veel geld was gestoken in een gevoelige en makkelijke test die bruikbaar was in steden waar artsen maar beperkte ervaring hebben met malaria.

De economische schade van malaria is enorm. Het gaat echt over 40 miljard dollar per jaar, dat is gewoon wat malaria als probleem het continent kost

In Dire Dawa kwamen al deze problemen bij elkaar, zegt Bousema, en kwam de invasieve mug er nog eens bij. Sinds deze voor het eerst werd gezien in Djibouti verspreidde de mug zich verder in de regio en is zelfs gevonden in Ghana en Nigeria. Aangezien er nauwelijks wordt gemonitord verwacht Bousema dat Anophales stephensi op nog veel meer plekken voorkomt. Uitroeiing is daarom hoogstwaarschijnlijk niet meer mogelijk en de aantallen onder controle houden het hoogst haalbare.

'Vaccins redden kinderlevens'

Naast alle negatieve trends ziet Bousema ook redenen voor optimisme. Zo kondigde de wereldgezondheidsorganisatie WHO vier weken geleden aan dat ze adviseert een tweede vaccin tegen malaria te gaan gebruiken. De vaccins zijn nog verre van perfect. Ze vergen meerdere injecties, hebben een beperkte effectiviteit en richten zich tot dusver alleen op kinderen.

Toch is Bousema hoopvol over de resultaten. Vaccins redden kinderlevens; in de gebieden waar het eerste vaccin is geïntroduceerd daalde de kindersterfte met dertien procent.

En ze doen ook iets tegen de meer subtiele schade die malaria aanricht: ""Als je ernstige malaria doormaakt, doe je het minder goed op school. En die hersenschade komt ook niet meer goed."" En de baten van vaccineren zijn breder. ""De economische schade van malaria is enorm. Het gaat echt over 40 miljard dollar per jaar, dat is gewoon wat malaria als probleem het continent kost.""

In Dire Dawa wisten ze de uitbraak uiteindelijk te beteugelen, door bijvoorbeeld larven van de muggen te bestrijden. Maar weg gaat de ziekte niet meer, zegt Bousema. ""Ik denk dat het wachten is op een volgende uitbraak. Maar nu weet je in ieder geval waar je rekening mee moet houden.""

De podcast Kennis & Co praat je wekelijks bij over de laatste ontwikkelingen in de wetenschap. Jop de Vrieze en Rob Ramaker spraken deze week met malaria-onderzoeker Teun Bousema van het RadboudUMC.",2023-01-01,2023-11-01,2023-10-30
42790136,Verstappen en Leclerc verrast door de wind: 'De veranderingen waren absurd',NOS.nl,2023-11-03,"Joost Smedema

redacteur Formule 1 in São Paulo

Joost Smedema

redacteur Formule 1 in São Paulo

Rookies zijn ze al lang niet meer, samen staan ze al op meer dan driehonderd grands prix. En dat de een, Max Verstappen, poleposition pakt voor de ander, Charles Leclerc, is ook weleens vaker gebeurd.

Maar wat ze in Brazilië beleefden tijdens de kwalificatie voor de hoofdrace op zondag, hadden ze nog niet eerder meegemaakt. ""Aan het begin van Q3 (de beslissende kwalificatiesessie, red.) kleurde de lucht zwart"", zei Verstappen.

Niet de regen, maar wind is spelbreker

Het was alsof de dag in Sao Paulo veranderde in nacht. ""We wisten dat er regen zou komen, alleen niet wanneer.""

Uiteindelijk was het niet eens de regen, maar vooral de wind die de omstandigheden drastisch veranderde. De verzamelde data en ervaringen van de eerste twee sessies bleek ineens bar weinig meer waard.

De uitslag van de kwalificatie bepaalt de startvolgorde van de race op zondag (18.00 uur).

Zaterdag begint om 11.00 uur de sprint-shootout, bepalend voor de startgrid van de sprintrace, later op de dag (15.30 uur). In die sprintrace krijgen de eerste acht coureurs WK-punten, teruglopend van 8 naar 1.

""Ik schreeuwde over de boordradio: 'wat is hier aan de hand, het lijkt helemaal nergens meer op'"", blikte Verstappen terug. ""Het team zei dat ik ervoor moest blijven gaan, omdat iedereen er moeite mee had. Maar het voelde totaal niet goed, door de harde wind verloren we heel veel tijd.""

""Dat de balans van de auto zo in de war wordt geschopt door het weer, heb ik nog nooit meegemaakt. Vrij extreem.""

'Absurd en verwarrend'

Leclerc had dezelfde ervaringen in de sessie die werd stilgelegd voordat het daadwerkelijk hard begon te regenen. De wind zorgde al voor genoeg gevaar. ""De veranderingen waren absurd, vooral vanaf de tweede sector. Het regende niet eens, maar vanaf bocht vier had ik totaal geen grip meer. Heel verwarrend.""

Het had niet eens veel gescheeld of Leclerc had er de brui aan gegeven tijdens zijn snelle ronde. ""Het voelde zo slecht, ik wilde eigenlijk naar binnen komen, reed toch over de streep en zag ineens dat ik tweede stond. Terwijl ik dacht: dit wordt P10.""

""Een mooie verrassing, maar wel een vreemde. Het was heel apart voor iedereen op de baan, ik ben blij dat ik op de eerste rij sta.""

Onzekerheid voor de race

Wat het betekent voor de verhoudingen in sprintrace van zaterdag en de hoofdrace op zondag, is lastig zeggen. Door dit format hadden de coureurs slechts één vrije training om te zoeken naar de juiste afstelling.

Een weggewaaide derde kwalificatiesessie zorgt voor nog meer onzekerheid. Verstappen: ""Het maakt het wel interessant voor zondag, om te kijken hoe het verdergaat.""

""Het zit allemaal erg dicht bij elkaar, dat zagen we in de hele kwalificatie en dat verwacht ik ook in de race"", zei Verstappen.

""De banden slijten hier hard. Het ligt eraan hoe we daarmee omgaan. Vorig jaar hadden we dat niet zo goed voor elkaar, ik denk dat het dit jaar beter zal zijn.""",2023-01-01,2023-11-01,2023-10-30
42790140,"Dassen, Olf en Stoffer krijgen dilemma's voorgeschoteld",NOS.nl,2023-11-03,"In het verkiezingsprogramma van NOS op 3 moeten Laurens Dassen (VOLT), Edson Olf (BIJ1) en Chris Stoffer (SGP) een aantal lastige keuzes maken.",2023-01-01,2023-11-01,2023-10-30
42790146,"Bontenbal, Yesilgöz en Wilders botsen over migratie",NOS.nl,2023-11-03,"Bontenbal verwijt de VVD de stekker uit het kabinet te hebben getrokken ""terwijl het even moeilijk was"". Yesilgöz verwijt het CDA ""stoere praatjes aan talkshowtafels"". Wilders zegt dat de VVD ""het D66-vekiezingsprogramma heeft uitgevoerd"".",2023-01-01,2023-11-01,2023-10-30
42790156,"Scherpe Verstappen pakt pole in Sao Paulo, waar noodweer laatste sessie platlegt",NOS.nl,2023-11-03,"Max Verstappen start zondag bij de Grand Prix van Sao Paulo van poleposition. De drievoudig wereldkampioen klokte in Brazilië in een verregende kwalificatie de snelste tijd, voor Charles Leclerc (Ferrari) en Lance Stroll (Aston Martin).

Het was de laatste keer dit jaar dat de kwalificatie voor de hoofdrace op vrijdag werd verreden. De zaterdag staat voor de laatste keer dit seizoen volledig in het teken van de sprintrace.

De kwalificatie begon met een kwartier vertraging omdat de baan eerst extra opgeruimd moest worden na de vrije training van eerder op de dag. Zo moest Fernando Alonso na twintig minuten naar binnen met een lekke band omdat er stenen op de baan lagen.

In de eerste kwalificatiesessie leken de coureurs te maken te krijgen met regen. Na tien minuten werd bekend dat er regen op komst was en dus gingen de rijders snel naar buiten om een goede tijd neer te zetten. Er vielen een paar druppels, maar niet genoeg om de sessie in de war te schoppen.

Daniel Ricciardo was een van de vijf coureurs die buiten de boot vielen. Een hard gelag voor de Australiër, die zich vorige week in Mexico nog als vierde had gekwalificeerd.

Verstappen was niet blij met de afstelling van zijn Red Bull. ""Mijn auto springt als een kangoeroe. Net als in Mexico"", waren zijn woorden na zijn eerste rondjes. De tijd die hij uiteindelijk had neergezet bleek echter ruim voldoende om naar Q2 te gaan. George Russell (Mercedes) bleek de snelste.

Vrijdag werd bekend dat de Formule 1 het contract met de Grand Prix van Sao Paulo verlengd heeft tot en met 2030.

Lewis Hamilton, drievoudig winnaar in Sao Paulo, liet zich donderdag al lovend uit over het circuit in Interlagos, waar de Formule 1 dit weekeinde voor de veertigste keer neerstrijkt. ""Het is een iconische baan, zo worden ze tegenwoordig niet meer gebouwd.""

""Een snelle ronde rijden hier is geweldig, maar de races stellen ook niet teleur. Ik denk dat alle coureurs van deze grand prix houden.""

Ook in de tweede kwalificatiesessie kende Verstappen weinig problemen en zette hij de tweede tijd neer. Alleen McLaren-coureur Lando Norris was sneller.

Vlak voordat de derde en beslissende sessie begon pakten donkere wolken zich samen boven het circuit. Het zorgde ervoor dat alle coureurs zo snel mogelijk naar buiten wilden om zo vroeg mogelijk een goede tijd neer te zetten.

Verstappen zette als eerste een snelle tijd neer terwijl de lucht donkerder en donkerder werd. Niemand kwam daarna in de buurt van de tijd van de Nederlander. Sergio Pérez werd uiteindelijk kind van de rekening. Oscar Piastri (McLaren) schoot even van de baan waardoor Pérez van het gas af moest. De Mexicaan kwam uiteindelijk niet verder dan de negende tijd.

Niet veel later werd de sessie gestopt omdat de omstandigheden te gevaarlijk werden voor de coureurs en de toeschouwers. Leclerc klokte de tweede tijd, net voor de Aston Martins van Stroll en Fernando Alonso. Daarna kwam de regen met bakken uit de lucht en werd snel duidelijk dat het afgelasten van de derde sessie een onvermijdelijk was.

Verstappen zestiende in training met weinig representatieve tijden

Carlos Sainz (Ferrari) was eerder op de dag in de enige vrije training de snelste. Verstappen gebruikte de training om de juiste afstelling te vinden voor de race van zondag, dus reed hij rond met flink wat benzine en op de harde, langzamere band. Het leverde de Nederlander de zestiende tijd op.

De training stond voor iedereen vooral in het teken van het vinden van de juiste afstelling. Daarom reden rijders met verschillende banden en behoorden de Haas-coureurs Nico Hülkenberg en Kevin Magnussen, normaal niet voorin te vinden, lang tot de snelsten.

Uiteindelijk reden Ferrari-coureurs Sainz en Leclerc wel een snelle ronde op de zachte band. Verstappen, zijn teamgenoot Sergio Pérez en de beide McLarens kozen ervoor om geen snelle ronde te rijden en zich op langere runs te focussen.",2023-01-01,2023-11-01,2023-10-30
42790157,Vanavond op tv: 36 journalisten omgekomen in Gaza • In gesprek met Mirjam Bikker (CU) ,NOS.nl,2023-11-03,"Al 36 journalisten omgekomen in Gaza

Volgens actiegroep Reporters without Borders (RSF) zijn er sinds het begin van de oorlog tussen Israël en Hamas 36 journalisten omgekomen. Tenminste twaalf van hen zouden zijn omgekomen tijdens hun werk: tien in Gaza, een in Israël en een in Libanon. ""De omvang, ernst en terugkerende aard van internationale misdaden tegen journalisten, vooral in Gaza, vragen om een onderzoek door de aanklager van het International Strafhof"", aldus de secretaris-generaal van RSF in een verklaring.

We spreken met journalist en RSF-vertegenwoordiger Khaled Drareni en cameraman Ibrahim Isbaita, werkzaam in de Gazastrook.

In gesprek met Mirjam Bikker (CU)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: Mirjam Bikker, politiek leider van de ChristenUnie.",2023-01-01,2023-11-01,2023-10-30
42792203,Gooit Franse camembert-lobby roet in het eten van nieuwe verpakkingsregels?,NOS.nl,2023-11-21,"Aïda Brands

redacteur Brussel

Aïda Brands

redacteur Brussel

De Franse kaasindustrie heeft de afgelopen weken flink gelobbyd tegen de strengere verpakkingsregels van de Europese Commissie. Ze zijn bezorgd dat het kenmerkende houten bakje waarin de camembert wordt verpakt in de toekomst moet verdwijnen. Maar moet dat houten bakje wel echt verdwijnen, of gaat dit om een poging van de verpakkingsindustrie om de nieuwe regels te dwarsbomen?

Volgens de lobby zouden nieuwe regels van de Europese Commissie ervoor kunnen zorgen dat camembert in de toekomst niet meer verpakt mag worden in de houten bakjes. Van oudsher wordt camembert verkocht in de houten verpakkingen omdat ze zo nog kunnen narijpen. De houten bakjes belanden echter veelal in de vuilniszak waarna ze worden verbrand, en niet gerecycled.

Een jaar geleden presenteerde de Europese Commissie de nieuwe richtlijnen voor verpakkingen en afval, met als doel om per 2040 15 procent minder verpakkingsmateriaal te produceren. Alle verpakkingen moeten bovendien in 2030 volledig gerecycled kunnen worden. Het idee is dat er een einde komt aan bijvoorbeeld de plastic folie om komkommers en kleine plastic flesjes shampoo in hotels.

'Karikatuur van de EU'

De Franse staatssecretaris voor Europese Zaken, Laurence Boone, verzet zich ook tegen mogelijke nieuwe verpakkingen van de Franse kaas. Tegen nieuwssite Politico waarschuwde ze dat de Europese Commissie met deze nieuwe regels een karikatuur maakt van de EU. 

""Kom je aan de camembert, dan kom je aan de Fransen. Het échte Normandische kaasje met het officiële AOP-stempel is niet alleen een culinair kunststukje dat de Fransen doet watertanden, het is ook nog eens culinair erfgoed dat beroemd is in de hele wereld. Daar zijn ze trots op.

Dus als 'Europa' een besluit neemt dat de camembert schaadt, dan worden hier meteen de messen geslepen. In Frankrijk werd de afgelopen dagen en weken vol hoon en verontwaardiging bericht over de vermeende regeldrift van de Europese Unie. 'Handen af van onze kaas', was de toon.

'Brussel heeft de oorlog aan de camembert verklaard', kopte nieuwssite Atlantico . Dagblad Le Figaro schreef zelfs al de leus 'Je suis camembert' op sociale media te hebben gelezen, een smakeloze verwijzing naar de steunbetuigingen aan Charlie Hebdo ('Je suis Charlie'), nadat de redactie daar door terroristen was doodgeschoten.

De Franse publieke omroep liet zich ook niet onbetuigd. 'Paniek bij de camembertproducenten', meldde France Inter. De radiozender nuanceerde het meteen, maar wel weer met ronkende woorden: 'Frankrijk ontsnapt op nippertje aan diplomatieke kaascrisis'.

Want de soep wordt dus niet zo heet gegeten als ze wordt opgediend. Kwaliteitskrant Le Monde beschreef enigszins chauvinistisch hoe trotse Franse politici in Brussel de barricades op gingen. Franse Europarlementariërs proberen nu met aanpassingen aan de wet hun camembert voor de poorten van de verboden-verpakkingen-hel weg te slepen.""

Is er sprake van Brusselse regeldrift, zoals sommigen beweren, of ligt het toch wat genuanceerder? De Europese Commissie heeft aangegeven dat deze nieuwe regels helemaal niet hoeven te leiden tot het verdwijnen van de houten bakjes en roept de industrie op om maatregelen te treffen zodat de verpakking gerecycled kan worden. Volgens de Franse kaasindustrie zijn de kosten van het recyclen echter te hoog.

In het voorstel van de commissie is ook nog een uitzondering op de strengere verpakkingsregels gemaakt voor streekproducten. Deze uitzondering zou ook gelden voor de authentieke camembert, die met rauwe melk wordt gemaakt. De nieuwe regels werken vooral de industrieel geproduceerde camembert tegen. Voor de consument is straks veel duidelijker aan de verpakking te zien of het om een originele Normandische camembert gaat.

Lobby in cafés

Maar het is niet alleen de Franse kaasindustrie die een stevige lobby voert. Ook de verpakkingsindustrie doet dat, bijvoorbeeld vanmiddag tijdens een Europees debat over verpakkingsregels, die door veel Europarlementariërs worden gehekeld. Onlangs werden in het parlement al flyers met de tekst ""EP'ers redt onze takeaway"" verspreid tegen het regelvoorstel van de commissie. Van wie de flyers komen is niet duidelijk. Volgens de site Euractiv gaat de lobby nog veel verder en worden Europarlementariërs niet alleen aangesproken in de gangen van het parlement, maar ook in cafés. Dat is in strijd met de huidige Europese lobbyregels.

De Europarlementariërs bepalen morgen hun standpunt over de verpakkingsregels. Dat betekent echter niet dat de lobby stopt. De komende periode gaan het Europese Parlement en de Raad van de Europese Unie onderhandelen over de nieuwe regels. Het is maar de vraag of ze er voor de Europese verkiezingen van volgend jaar uit komen. Pas als zij een besluit hebben gemaakt, zijn de strengere verpakkingsregels een feit.",2023-01-01,2023-11-01,2023-11-20
42792206,Eerdmans (JA21) en Van Baarle (Denk) oneens over oplossen geldzorgen: 'Omgekeerde Robin Hood'',NOS.nl,2023-11-21,"Eerdmans (JA21) wil alle toeslagen afschaffen en daar een huishoudtoelage en huurtoelage voor terug voor mensen die echt niet zonder kunnen. Denk-leider Van Baarle noemt de plannen van Eerdmans ""een ramp voor armere mensen"".",2023-01-01,2023-11-01,2023-11-20
42792213,"Peilingwijzer: VVD, PVV en GL-PvdA in de race om de grootste te worden",NOS.nl,2023-11-21,"Een dag voor de verkiezingen gaan nog altijd drie partijen aan kop in de peilingen. In de Peilingwijzer staat de VVD net als gisteren op 26 tot 30 zetels, de PVV staat op 25-29 (gisteren 22-28) en GroenLinks-PvdA op 23-27 (gisteren 21-25).

NSC van Pieter Omtzigt lijkt met 19-23 zetels afgehaakt in de strijd om de grootste te worden. Nog maar een week geleden was er ook een top 3 van partijen die dicht bij elkaar stonden, maar toen hoorde NSC erbij en lag de PVV er duidelijk achter. De partij van Geert Wilders heeft in de laatste dagen flinke winst geboekt, zegt politicoloog Tom Louwerse, de maker van de Peilingwijzer, terwijl Omtzigt is weggezakt, en vandaag nog weer iets duidelijker op achterstand staat dan gisteren.

Wilders lijkt het goed te doen in de debatten, ook gisteren weer in het EenVandaag-debat. Bij onderzoeksbureau I&O Research wees bijna 40 procent van de kijkers hem als de meest overtuigende debater in dat debat aan. Rob Jetten van D66 deed het ook goed: een kwart vond hem gisteren de beste.

De Peilingwijzer is een gewogen gemiddelde van de zetelpeilingen van Ipsos/EenVandaag en I&O Research, die beide tot vanochtend peilden voor hun slotpeiling. ""Het beeld is vandaag in grote lijnen hetzelfde als gisteren. We zien wel GroenLinks-PvdA iets hoger staan, maar dat valt nog net binnen de foutmarge"", aldus Louwerse.

Altijd wel een verrassing

Wat zeggen de slotpeilingen over de uitslag? In een vandaag gepubliceerd artikel laat Louwerse zien dat sinds 2006 de uitslag van de meeste partijen sterk overeenkomt met de slotpeiling. In twee derde van de gevallen is het verschil hooguit één zetel. Maar er is ook altijd wel minimaal één verrassing van 5 zetels of meer verschil. In 2017 scoorde de VVD veel beter dan in de slotpeilingen en in 2021 was dat D66.

Die verrassingen zijn niet per se het gevolg van fouten in de peilingen, maar komen ook doordat er op de laatste dag vaak nog flinke kiezersbewegingen zijn.

Het valt niet te voorspellen of dat ook morgen gebeurt, en zo ja, wie er dan van profiteert. Duidelijk is dat nog altijd veel kiezers twijfelen tussen twee of drie partijen. Onderzoeker Sjoerd van Heck van Ipsos/EenVandaag ziet een stuk meer twijfelaars dan de vorige keer: iets minder dan de helft van de kiezers weet zeker wat ze morgen gaan stemmen. Bij I&O is dat zelfs nog wat minder.

Van Heck en onderzoeker Peter Kanne van I&O denken allebei dat de strategische stemmer morgen het verschil kan maken. Ze benadrukken dat er zowel links als rechts strategisch wordt gestemd, linkse kiezers kunnen bijvoorbeeld GroenLinks-PvdA stemmen om Timmermans in het Torentje te krijgen of Wilders eruit te houden, rechtse kiezers kunnen strategisch stemmen om Timmermans uit het Torentje te houden.

Dat gezegd zijnde, merken ze wel op dat de rechtse strategische kiezer het lastiger heeft doordat PVV en VVD ongeveer even groot zijn. Want moet die kiezer nu Wilders of Yesilgöz stemmen om Timmermans uit het Torentje te houden?

""Je kunt eigenlijk niet anders denken dan dat de strategische stem Timmermans in de kaart speelt"", zegt Kanne daarom. Om er direct aan toe te voegen: ""Maar de kans dat Jetten het goed gaat doen, bestaat ook.""

BBB zakt weg, D66 zit in de lift

Daarmee wijst hij op een andere trend in de Peilingwijzer: het feit dat D66 het tijdens de campagne behoorlijk goed doet. De partij is sinds half oktober significant gestegen, en is met 8-11 zetels nu duidelijk groter dan de BBB, die steeds verder is weggezakt en nu op 4-7 zetels staat.

De BBB staat inmiddels op hetzelfde niveau als de SP en de Partij voor de Dieren, die beide op 4-6 zetels staan. Daar weer achter staan CDA, ChristenUnie, Forum voor Democratie en Denk, met elk 3 tot 5 zetels, gevolgd door Volt en de SGP met beide 2 tot 4. Kans op een Kamerzetel maken verder nog JA21 (0-2), Bij1 (0-1) en BVNL (0-1).",2023-01-01,2023-11-01,2023-11-20
42792244,Wekdienst 20/11: EenVandaag-verkiezingsdebat in Ahoy • VN-rapport over CO2-uitstoot,NOS.nl,2023-11-20,"Goedemorgen! De lijsttrekkers van de zes grootst gepeilde partijen voeren opnieuw een verkiezingsdebat en de VN komt met een rapport over de CO2-uitstoot en met adviezen om de opwarming van de aarde tegen te gaan.

Maar eerst het weer: Afwisselend stapelwolken met zonnige momenten en verspreid over het land enkele buien. De temperatuur ligt rond de 11 graden. De komende dagen blijft het overwegend droog met wat meer ruimte voor de zon. Vooral woensdag verloopt aan de koude kant met in de nacht lokaal een graadje vorst.

Ga je de weg op? Hier vind je het overzicht van de wegwerkzaamheden en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De presidentsverkiezingen in Argentinië zijn gewonnen door Javier Milei. De econoom die als ultrarechts wordt gezien, won volgens de voorlopige uitslag met 56 procent van de stemmen de tweede ronde van rivaal Sergio Massa. Die heeft zijn verlies toegegeven.

De economische crisis in het land was het belangrijkste verkiezingsthema. De armoede in Argentinië neemt steeds grotere vormen aan. Enorme inflatie heeft ertoe geleid dat twee op de vijf Argentijnen inmiddels onder de armoedegrens leven.

Ander nieuws uit de nacht

En dan nog even dit:

Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Gaza kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. Bekijk de samenvatting hier:

Fijne maandag!",2023-01-01,2023-11-01,2023-11-20
42790198,Verstappen zestiende in training São Paulo met weinig representatieve tijden,NOS.nl,2023-11-03,"Carlos Sainz heeft de snelste tijd gereden in de enige vrije training voor de Grand Prix van São Paulo. Max Verstappen noteerde de zestiende tijd, in een sessie die vooral belangrijk was voor het vinden van de juiste afstelling voor de rest van het weekend.

Later vandaag wordt de kwalificatie verreden voor de race van zondag. De zaterdag staat, voor de laatste keer dit jaar, volledig in het teken van de sprintrace.

Langer op Interlagos

Eerder op vrijdag werd bekend dat de Formule 1 het contract met de Grand Prix van São Paulo verlengd heeft tot en met 2030. Lewis Hamilton, drievoudig winnaar in São Paulo, liet zich donderdag al lovend uit over het circuit in Interlagos, waar de Formule 1 dit weekeinde voor de veertigste keer neerstrijkt. ""Het is een iconische baan, zo worden ze tegenwoordig niet meer gebouwd.""

""Een snelle ronde rijden hier is geweldig, maar de races stellen ook niet teleur. Ik denk dat alle coureurs van deze grand prix houden.""

Na twintig minuten moest Fernando Alonso de pitstraat opzoeken vanwege een lekke band. Later in de training maakten Nico Hülkenberg en Lando Norris contact. Norris wilde de langzaam rijdende Hülkenberg inhalen, maar reed daarbij tegen de Haas van de Duitser aan. Hülkenberg zag Norris daarentegen ook pas laat aankomen.

De training stond vooral in het teken van het vinden van een goede afstelling. Vanaf de kwalificatie, die om 19.00 uur Nederlandse tijd wordt verreden, mogen teams nauwelijks meer dingen aanpassen voor de wedstrijd van zondag. Daarom reden rijders met verschillende banden en stonden de Haas-coureurs bijvoorbeeld lang bij de snelste rijders.

Uiteindelijk reden Ferrari-coureurs Carlos Sainz en Charles Leclerc wel een snelle ronde op de zachte band. Verstappen, zijn teamgenoot Sergio Pérez en de beide McLarens kozen ervoor om geen snelle ronde te rijden en zich op langere runs te focussen.

Red Bull sterker dan vorig jaar?

Op donderdag blikte Verstappen tijdens een persconferentie terug op de race van een jaar geleden. ""Vorig jaar hadden we hier geen geweldig weekeinde. We hebben wel wat ideeën waar het vandaan kwam, maar de banden slijten hard hier en we zijn niet geweldig op een circuit met langzame bochten.""

In 2022 kwam Verstappen niet verder dan de zesde plek. De Red Bull bleek niet bij machte George Russell in zijn Mercedes van zijn eerste GP-zege te houden.

Veel gelegenheid om de aanpassingen te testen krijgt Red Bull niet. Door de sprintrace op zaterdag is de kwalificatie al op vrijdagmiddag. In het schema blijft slechts één vrije training over. ""Het format met een sprintrace maakt het best moeilijk om bovenaan te komen.""",2023-01-01,2023-11-01,2023-10-30
42792294,Vanavond op tv: Nek-aan-nekrace tussen vier partijen • De laatste grenspost tussen Rusland en Oekraïne,NOS.nl,2023-11-21,"Vierstrijd tussen VVD, GroenLinks-PvdA, PVV en NSC

Het is de laatste campagnedag voor de Tweede Kamerverkiezingen. De eindsprint is razend spannend, met vier partijen die volgens de peilingen de grootste kunnen worden en met heel veel kiezers die hun stem nog niet hebben bepaald. Vanavond hebben de lijsttrekkers nog een kans om die twijfelaars te overtuigen in het slotdebat van de NOS. Politiek duider Arjan Noorlander volgt alle campagneontwikkelingen en blikt vooruit op morgen, verkiezingsdag.

De laatste grensovergang

Oekraïners die willen vluchten voor de Russische bezetter hebben op dit moment nog één optie: de grensovergang bij de stad Soemy. Wie de oversteek wil wagen moet twee kilometer lopen door niemandsland over een hobbelige zandweg met kuilen. Verslaggever Gert-Jan Dennekamp sprak met Oekraïense vluchtelingen en met vrijwilligers die hen helpen.",2023-01-01,2023-11-01,2023-11-20
42792323,Wilders: 'Een aanval op Baudet is een aanval op de hele Tweede Kamer',NOS.nl,2023-11-20,De lijsttrekkers van politieke partijen veroordelen de aanval van vanmiddag op Forum-leider Thierry Baudet. Die werd in Groningen geslagen met een bierflesje.,2023-01-01,2023-11-01,2023-11-20
42790305,"Yesilgöz (VVD) wil geen richtgetal asiel, BBB wel • Baudet bij Nieuwsuur",NOS.nl,2023-11-02,"21:24

Straks bij Nieuwsuur: Thierry Baudet

Nieuwsuur

@Nieuwsuur

Straks om 21:30 uur in #Nieuwsuur op @NPO2: 
▶️Israël dringt steeds dieper door in Gaza
▶️Hoe eensgezind is Hamas?
▶️Het tweede deel van onze reeks verkiezingsgesprekken: Forum voor Democratie-lijsttrekker @thierrybaudet is te gast https://t.co/WbdkTJg1bF

20:41

2 november 2023

Klik hier om de live-uitzending te zien. 

20:35

Verrassend: Van der Plas kiest Henk, niet Mona Keijzer; Yesilgöz Ajax, niet VVD

Het programmaonderdeel Dilemma's valt vooral VVD-lijsttrekker Yesilgöz niet mee. En Van der Plas heeft een bijzondere voorkeur. 

20:09

Midden-Oosten verkiezingsdebat van CIDI begonnen

Traditioneel voor de Tweede Kamerverkiezingen organiseert het Centrum Informatie en Documentatie Israël (CIDI) een Midden-Oosten Verkiezingsdebat. Het debat in de Rode hoed in Amsterdam wordt geleid door Aylin Bilic (publicist en NRC-columnist) en Geerten Waling (historicus en Elsevier-columnist).

De deelnemers aan het debat zijn de Kamerleden Ruben Brekelmans (VVD), Alexander Hammelburg (D66), Marjolein Faber (Eerste Kamer, PVV), Derk Boswijk (CDA), Jasper van Dijk (SP), Suzanne Kröger (GL-PvdA), Don Ceder (CU), Christine Teunissen (PvdD), Diederik van Dijk (Eerste Kamer SGP) en Annabel Nanninga (Eerste Kamer JA21). Zij staan op de kandidatenlijst van hun partij voor de Tweede Kamer.

Voor Nieuw Sociaal Contract doet Caspar Veldkamp mee, de nummer 4 op de kandidatenlijst. Hij was onder meer de Nederlands ambassadeur in Griekenland en Israël. Voor BBB doet Gijs Tuinman mee, de nummer 3 op de kandidatenlijst. Hij is onderzoeker en docent aan de Nederlandse Defensie Academie. Hij werd vanwege zijn verdiensten tijdens diverse missies in Afghanistan onderscheiden met de Militaire Willems-Orde en de Bronzen Leeuw.

Het debat wordt live uitgezonden op NPO Politiek en Nieuws vanaf 20.00 uur.

19:59

Woningtekort aan bod: VVD en BBB tonen begrip noodkreet jongeren

Het tweede thema bij NOS op 3 is de woningnood onder jongeren. VVD en BBB staan daarin minder tegenover elkaar dan bij het vorige thema. VVD hoopt dat er meer gebouwd wordt, nu de overheid minder overlaat aan de markt. BBB ziet dat er nog veel woningen gerealiseerd kunnen worden in bestaande ruimtes, bijvoorbeeld op boerenerven, door het splitsen van bestaande woningen, het permanent bewonen van recreatiewoningen en het bouwen van flexwoningen.

De politici tonen ook begrip voor een student met een studielening die nu moeilijk een hypotheek kan krijgen. Yesilgöz zegt, zoals in het verkiezingsprogramma staat, dat de studieschuld minder moet meewegen bij een hypotheekaanvraag. Van der Plas pleit zoals eerder voor het bevriezen van de rente op de studieschuld.

19:12

VVD wil geen richtgetal beperking migratie, BBB wil max '15.000 of 15.001'

Het eerste thema bij het debat van NOS op 3 is migratie. VVD-lijsttrekker Yesilgöz moet verdedigen waarom de afgelopen kabinetten-Rutte er niet in geslaagd zijn om het aantal migranten in Nederland te beperken. BBB heeft in het verkiezingsprogramma het richtgetal staan van een maximale jaarlijkse instroom van maximaal 15.000 asielzoekers. En een vragensteller wil weten waarom de VVD daar niet voor is. Yesilgöz ziet nu niets in een richtgetal. ""Een getal heeft geen zin als je het niet waarmaakt en niet kan"", aldus de VVD-lijsttrekker. Ze vindt dat de VVD-kabinetten wel van alles hebben gedaan, dat er compromissen zijn gesloten en dat het kabinet niet voor niets is gevallen op migratie. Ook benadrukt zij dat de VVD allerlei concrete maatregelen heeft om de migratie nu wel te beperken.

BBB-leider Van der Plas is verbaasd over de opmerkingen van Yesilgöz, omdat er altijd gezegd is dat de breuk een beslissing was van alle vier de partijen. ""Het kabinet is dus gevallen, omdat de VVD met migratie de verkiezingen in wilde gaan?"" De VVD-leider zucht en is het er niet mee eens. Verder zegt de BBB-leider dat haar partij wel voor een richtgetal van 15.000 moet pleiten, omdat er de afgelopen jaren te weinig is gedaan. ""Het is niet goed gedaan. Kan de VVD niet toegeven dat het uit hand is gelopen?"" Verder zegt ze dat het niet om 15.000 of 15.001 of meer gaat.

Hier is een deel uit het debat te zien: 

18:12

NOS-onderzoek: twee provincies leveren summier aantal kandidaat-Kamerleden

15:55

Grote geldschieters weten vooral VVD te vinden

Van alle partijen heeft de VVD dit jaar de meeste donaties binnengekregen. De partij haalde tot nu toe 1,5 miljoen euro op. Een groot deel daarvan kwam binnen na een fondsenwervingsdiner van een vastgoedondernemer.

Op de lijst komen na de VVD GroenLinks en SP. Die laatste twee partijen kregen veel donaties van politici (ze hebben daar de afspraak dat politici een deel van hun salaris aan de partij afdragen). 

Sinds begin dit jaar mogen donateurs maximaal 100.000 euro per jaar schenken aan een partij. 

13:54

Straks bij NOS op 3: Yesilgöz (VVD) versus Van der Plas (BBB)

11:57

Terugluisteren: gesprek met lijsttrekker BVNL

Luister naar Wybren van Haga in het NOS Radio 1 Journaal.

11:07

Marijnissen (SP) in Playboy: 'Piemelfoto's sturen is diep triest'

Lilian Marijnissen staat in de Playboy die deze week verschijnt. Ze poseert in haar kickboks-outfit. Die sport beoefent ze fanatiek, ""dat houdt mijn hoofd scherp en fris"". Het gesprek gaat volgens de aankondiging van het tijdschrift onder meer over de bedreigingen die politici krijgen. Zo kreeg haar vader Jan een kogelbrief.

Maar Playboy zou Playboy niet zijn als het gesprek niet ook over pikantere zaken zou gaan, zoals de dickpics die Marijnissen krijgt toegestuurd en de deepfakeporno die er van haar is gemaakt. Die piemelfoto's laat ze wel eens zien tijdens stapavonden met vriendinnen, en dan wordt er ook wel om gelachen. Maar eigenlijk vindt ze het diep triest dat mannen anoniem dat soort foto's sturen. Die anonimiteit wordt te vaak misbruikt, vindt de SP-leider.

10:40

Campagne voor jongeren met migratieachtergrond: ga stemmen   

Er is een campagne begonnen om jongeren met een migratieachtergrond aan te zetten om te stemmen. De campagne is een initiatief van het platform 'Represent Jezelf'. Die organisatie wijst erop dat bij landelijke verkiezingen relatief weinig jongeren stemmen en dat onder jongeren met een migratieachtergrond het aantal nog lager is. De campagne is bedoeld om te ""informeren, te motiveren en te mobiliseren"". De jongeren wordt gevraagd mee te doen aan politieke en maatschappelijke discussies en op 22 november naar de stembus te gaan.

Volgens Represent Jezelf bestaat de campagne uit ""neutrale, educatieve en informerende content, met een taal die de doelgroep spreekt en begrijpt"". Samen met jongerenorganisaties wordt ook een kieswijzer gelanceerd. Die werkt, net als bij een datingapp, door middel van swipen. De initiatiefnemers zien gebrek aan representatie als een bedreiging voor een goed functionerende democratie.

08:51

Van Haga: bestaanszekerheid staat gelijk aan slavernij

BVNL-lijstrekker Van Haga vindt dat ""bestaanszekerheid eigenlijk gelijkstaat aan slavernij"", In de verkiezingscampagnes gaat het vaak over het thema bestaanszekerheid. In het NOS Radio 1 Journaal koppelde Van Haga dat woord aan afhankelijkheid van de overheid. Hij is een hartstochtelijk pleitbezorger van de vrije markt en ""barmhartig kapitalisme"".

Van Haga noemde vrijheid de grootste kernwaarde van zijn partij: ""Wij willen dat iedereen gaat over zijn eigen leven, zijn eigen gezin, zijn eigen onderneming en zijn eigen werk. In een kapitalistische samenleving heb je de grootste kans dat je de grootste gemiddelde welvaart krijgt."" Volgens hem zijn de verschillen dan misschien groot, maar is ook de ""onderkant"" beter af dan in een socialistische samenleving.

Hij zei dat in een ""diep-socialistische samenleving"" de staat over alles gaat en dat een paar bureaucraten bepalen waar het geld naartoe gaat. Volgens hem veroorzaakt dat situaties waarbij mensen bijvoorbeeld geen woning meer kunnen betalen: ""Minder overheid en meer markt gaat leiden tot meer woningen."" Voor asielzoekers wil hij de grenzen sluiten. En op termijn moet er gratis openbaar vervoer komen, te beginnen voor studenten en ouderen.

De BVNL-lijsttrekker zei verder dat er te veel incompetente bestuurders zijn in Den Haag. Volgens hem is er een tendens om competenties niet meer aan functies te koppelen: als voorbeelden daarvan noemde hij de demissionaire ministers Ollongren en Van der Wal. Hij zegt dat die geen enkele achtergrond hebben op het gebied waar ze nu minister zijn. Hij wil dat er een frisse wind gaat waaien en dat mensen op andere partijen gaan stemmen.

Morgen is Denk-lijsttrekker Van Baarle in het NOS Radio 1 Journaal te gast.

07:49

'Helft kiezers gaat op andere partij stemmen'

51 procent van de kiezers is van plan om op 22 november op een andere partij te stemmen dan bij de verkiezingen van 2021. Het AD schrijft over een onderzoek van het bureau I&O Research, waaruit dat naar voren komt. Peter Kanne van het bureau zegt tegen de krant dat het grote aantal overstappers vooral te maken heeft met de deelname van NSC. Die partij bestond in 2021 nog niet.

Ook BBB trekt veel kiezers aan vanuit andere partijen. Dat zo veel kiezers anders stemmen dan de vorige keer heeft Kanne nog nooit gezien. Volgens de laatste peiling van I&O Research weet 23 procent van de kiezers nog niet waar zijn stem naartoe gaat. 

07:11

Wie is Wybren van Haga, de lijsttrekker van BVNL?

Wybren van Haga (56) is geboren in Den Haag en woont in Haarlem. Hij studeerde elektrotechniek en meldde zich daarna bij het Korps Commandotroepen. Na zijn diensttijd werd Van Haga ingenieur bij Shell; hij werkte in Gabon, Oman en Schotland. Vervolgens werd hij zelfstandige, onder meer in vastgoed onder de bedrijfsnaam Sjopperdepop BV.

Zijn politieke carrière begon Van Haga bij ondernemerspartij VVD. In 2017 werd hij Tweede Kamerlid, maar in 2019 werd hij uit de fractie gezet na ophef over de panden die hij verhuurt. Hij hield zijn zetel en sloot zich later aan bij FVD. Bij de verkiezingen in 2021 haalde nummer 2 Van Haga bijna net zoveel voorkeurstemmen als partijleider Thierry Baudet.

Maar zijn lidmaatschap van de Forum-fractie bleek ook geen lang leven beschoren: na een paar maanden splitste hij zich af. Kort daarna richtte Van Haga zijn eigen partij BVNL op.

07:10

Na 8.30 uur in Radio 1 Journaal: Wybren van Haga (BVNL)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zometeen is Wybren van Haga van BVNL aan de beurt.

07:02

Voorstel: bescherming van het gezinsleven in de grondwet

SGP, CDA, ChristenUnie en BBB willen bescherming van het gezinsleven opnemen in de grondwet. Volgens SGP-lijsttrekker Stoffer komt het gezin er bekaaid af in Nederland en moet dat worden verbeterd. Kern van het voorstel is dat gezins- en familieleven economische, sociale en culturele bescherming verdient. 

Ook andere partijen gaan in hun verkiezingscampagnes in op de positie van gezinnen. Het gaat dan bijvoorbeeld ook om verlofregelingen, en regels voor meerouderschap en draagmoederschap. 

07:01

Samenvatting van de dag van gisteren

In het NOS-Radio 1 journaal was Volt-lijsttrekker Dassen te gast. Hij pleitte voor ""verbindende politiek"" is en zei dat hij ""niet alleen bezig is met de extremen"".

BBB-leider Van der Plas verwacht dat haar partij in het volgende kabinet komt. Het liefst ziet ze een coalitie van VVD, NSC, BBB en SGP.

Bij NOS op 3 kwamen D66-leider Jetten en Forum-lijsttrekker Baudet een aantal keren fel met elkaar in botsing, vooral over lhbt-rechten en de oorlog in Oekraïne.

In Nieuwsuur zei Denk-lijstrekker Van Baarle dat zijn partij niet conservatiever is geworden.

gisteren, 07:05

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790357,"Buitenlanders verlaten opnieuw Gaza, ook Nederlanders weg",NOS.nl,2023-11-02,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

12:47

Tennisster Jabeur geeft Palestijnen deel prijzengeld WTA Finals

Tennisster Ons Jabeur geeft een deel van haar prijzengeld bij de WTA Finals in Cancún weg aan de Palestijnen. ""Het is zeer zwaar elke dag kinderen en baby's te zien sterven. Het is hartverscheurend"", zei de 29-jarige Tunesische Jabeur in tranen tegen een verslaggever. Ze wil geen politieke boodschap verkondigen. ""Dit gaat over menselijkheid.""

Rawaa Augé روعة أوجيه

@Rawaak

We cannot take a break from it. This is a tragedy we are all living. These are our hearts breaking. It’s not political. It’s human.
Thank you @Ons_Jabeur ♥️
 https://t.co/LpaaMhutmw

7:46

2 november 2023

12:32

Ministerie Gaza: 'Dodental boven 9000'

Het ministerie van Gezondheid in Gaza zegt dat het dodenaantal aan Palestijnse kant is opgelopen tot boven de 9000. Daarnaast zouden er 32.000 gewonden zijn. Meer dan de helft van de slachtoffers zijn vrouwen en kinderen volgens het ministerie. Er zouden ook nog zo'n 2600 mensen vermist zijn. Het ministerie wordt aangestuurd door Hamas. De cijfers die het verstrekt worden door onder de meer de Wereldgezondheidsorganisatie als betrouwbaar gezien.

12:17

Eerste Nederlanders grens Gaza met Egypte overgestoken

De eerste Nederlanders die vastzaten in de Gazastrook zijn de grens met Egypte overgestoken. Dat meldt een familielid aan de NOS. Het gaat om enkele leden van dezelfde familie. Het ministerie van Buitenlandse Zaken kan desgevraagd nog geen bevestiging geven.

Lees er hier meer over.

11:40

Israël: 'Gaza-Stad bijna omsingeld'

Het Israëlische leger zegt dat het Gaza-Stad in het noorden van de Gazastrook bijna omsingeld heeft. Verschillende media melden zware gevechten tussen strijders van Hamas en het Israëlische leger. ""We staan aan de poorten van Gaza-Stad"", zegt een woordvoerder van het leger. Ook zouden soldaten bijna de Middellandse Zee bereikt hebben.

Zowel vanuit het noorden als vanuit het oosten zou het Israëlische leger tot diep de Gazastrook zijn doorgedrongen. Grondsoldaten worden gesteund door de luchtmacht die geregeld aanvallen uitvoert, ook boven het zuiden van de Gazastrook.

10:46

'400 buitenlanders verlaten Gaza'

Zojuist zijn er zo'n 400 buitenlanders en Palestijnen met een dubbel paspoort de grens met Egypte overgestoken, bevestigt de Egyptische Rode Halve Maan aan het Duitse persbureau DPA. Of ook twintig Nederlanders die in aanmerking zouden komen erbij waren is niet bekend.

Vanochtend publiceerde de Palestijnse grenswacht een lijst van mensen die vandaag Gaza zouden mogen verlaten. Op die lijst stonden 400 namen, waaronder dus die van twintig Nederlanders.

Gisteren was de grens voor het eerst open sinds de oorlog op 7 oktober uitbrak. Toen staken honderden mensen de grens over naar Egypte.

10:37

Israël: '242 mensen gegijzeld in Gaza door Hamas'

Israël heeft het aantal mensen dat in Gaza gegijzeld is door Hamas bijgesteld naar boven. Volgens het leger gaat het om 242 mensen, van wie alle families nu ook op de hoogte zijn gesteld.

Een woordvoerder van het leger zei ook dat er afgelopen nacht ""veel"" Hamas-strijders zijn gedood. Ook had hij een boodschap aan Hezbollah, in Libanon. ""Wij zijn erg goed voorbereid in het noorden.""

09:54

Beelden Israëlische leger en Hamas van grondoffensief in Gaza

Het Israëlische leger heeft een video gedeeld van het grondoffensief in het noorden van de Gazastrook. Op de door het leger geselecteerde beelden zijn onder meer tankbeschietingen en grondgevechten te zien. Ook Hamas deelt beelden van de oorlog.

Bekijk hier de beelden:

09:27

Palestijnen en buitenlanders verzamelen zich opnieuw bij de grensovergang met Egypte

09:19

Twintig Nederlanders op lijst van mensen die vandaag Gaza mogen verlaten

De Palestijnse grenswacht heeft een lijst gepubliceerd met namen van mensen die mogelijk vandaag de Gazastrook mogen verlaten. Het gaat vooral om buitenlanders en mensen met een dubbele nationaliteit. Op de lijst staan ook twintig Nederlanders. Het ministerie van Buitenlandse Zaken in Den Haag laat aan persbureau ANP weten niets te kunnen zeggen over de namen die op de lijst staan.

De mensen om wie het gaat zouden zich om 06.00 uur Nederlandse tijd moeten melden bij de grensovergang in Rafah tussen Gaza en Egypte.

Gisteren konden enkele honderden mensen met een buitenlands of dubbel paspoort daar de grens al oversteken. Onder hen waren geen Nederlanders.

08:43

Egypte: 'Wij helpen met evacuatie van ongeveer 7000 buitenlanders uit Gaza'

Het Egyptische ministerie van Buitenlandse Zaken heeft gezegd dat het land zal helpen bij de evacuatie van ongeveer 7000 buitenlanders en mensen met een dubbel paspoort uit de Gazastrook.

""Egypte bereidt zich voor om de ontvangst en evacuatie van de buitenlandse burgers uit Gaza bij de grensovergang bij Rafah te vergemakkelijken"", staat er in een verklaring.

Mogelijk gaat de grens vandaag of de komende dagen opnieuw (tijdelijk) open zodat buitenlanders de regio kunnen verlaten. Er zitten voor zover bekend 27 Nederlanders in de Gazastrook.

07:53

'Vluchtelingenkamp Jabalia voor derde dag op rij gebombardeerd'

Al Jazeera meldt dat het vluchtelingenkamp Jabalia voor de derde dag op rij is gebombardeerd. De Qatarese zender zegt dat er zeker drie doden gevallen zijn, ook zijn er vele gewonden.

Het kamp in het noorden van Gaza, dat in de loop der jaren is uitgegroeid tot een stad op zichzelf, werd dinsdag en woensdag ook al getroffen door luchtaanvallen. Hamas stelde dat daarbij 195 mensen zijn omgekomen en dat er nog meer dan honderd mensen vermist zijn. Volgens Israël zijn bij eerdere aanvallen op het vluchtelingenkamp leiders van Hamas gedood, die zich tussen de burgers zouden hebben bewogen.

De aanwezigheid van de Hamas-leiders maakt de aanvallen op het vluchtelingenkamp gerechtvaardigd, verklaarde een woordvoerder van het Israëlische leger dinsdag. Op de vraag of Israël wist dat er onschuldige burgers in het kamp zaten, antwoordde hij: ""Dit is de tragedie van oorlog. We hebben gezegd dat ze naar het zuiden moesten trekken. We doen er alles aan om het aantal burgerdoden tot een minimum te beperken.""

07:40

'Israëlische leger trekt ook via noorden Gazastrook binnen'

Op basis van getuigen in de Gazastrook meldt nieuwszender Al Jazeera dat het Israëlische leger vanaf verschillende kanten het noorden van de Gazastrook binnendringt. Vanuit het uiterste noorden en het noordoosten, bij de steden Beit Lahia en Beit Hanoun, trekt het leger tot diep in de Gazastrook.

Het leger was al ten zuiden en zuidoosten van Gaza-Stad de Gazastrook in getrokken. Volgens Al Jazeera is de weg naar het zuiden van de Gazastrook afgesloten en kunnen mensen niet meer weg uit het noorden.

De nieuwszender meldt hevige gevechten tussen het Israëlische leger en Palestijnse groeperingen, waarbij doden vallen. Aantallen worden niet genoemd.

07:26

Opnieuw raketten over en weer tussen Libanon en Israël

Het Israëlische leger zegt dat het lucht- en artillerieaanvallen heeft uitgevoerd in Libanon. Dat is gebeurd nadat nadat er raketten vanuit het buurland richting Israël en en Israëlische gevechtsvliegtuigen zouden zijn afgevuurd.

Israël zegt dat die raketten vanuit Libanon geen schade hebben aangericht. De plek waar de raketten vandaan kwamen is vervolgens aangevallen door het Israëlische leger.

05:47

Generator ziekenhuis Gaza uitgevallen

De belangrijkste generator van het Indonesië-ziekenhuis in Gaza is uitgevallen, meldt het hoofd van het ziekenhuis aan CNN. Er is volgens hem een tekort aan brandstof. Het ziekenhuis kan nog gebruikmaken van een noodgenerator maar koelsystemen in het mortuarium en sommige zuurstof-apparaten kunnen niet meer worden gebruikt.

""Als we geen brandstof krijgen in de komende dagen, ontstaat een rampsituatie"", zegt Atef Al Kahlout, de baas van het ziekenhuis. Sinds het uitbreken van de oorlog komt er nauwelijks brandstof binnen, Israël is huiverig om het toe te laten omdat Hamas die zou kunnen innemen.

03:02

Biden reageert op oproep uit het publiek: 'Pauze nodig'

President Biden zegt dat ""een pauze"" nodig is in de strijd tussen Israël en Hamas. Hij zei dat in een toespraak in Minneapolis, waar hij voor een campagne-evenement was. Er waren enkele honderden toehoorders. Een van hen riep Biden toe: ""Als rabbijn, moet ik je vragen om op te roepen tot een onmiddellijk staakt-het-vuren."" Biden antwoordde daarop: ""Ik denk dat we een pauze nodig hebben. Een pauze betekent tijd om de gevangenen vrij te krijgen."" Het Witte Huis zei er later over dat de president doelde op de gijzelaars die nog altijd worden vastgehouden door Hamas en andere militante groeperingen in Gaza.

De vrouw die Biden toeschreeuwde, werd door beveiligers weggeleid. Ze zong daarbij ""Staakt-het-vuren nu"".

De VS heeft zich eerder uitgesproken voor een gevechtspauze om meer humanitaire hulp mogelijk te maken. Biden bracht twee weken geleden een bezoek aan Israël. Toen benadrukte hij vooral dat de VS achter Israël staat en dat het land het recht heeft om zich te verdedigen. Sindsdien is Bidens boodschap tweelediger geworden en hamert hij er ook op dat Palestijnse burgers in Gaza zoveel mogelijk ontzien moeten worden. 

01:43

Witte Huis: geen ruimte voor Hamas in toekomstig Gaza-bestuur 

Het Witte Huis zegt met partners in overleg te zijn over het toekomstige bestuur van de Gazastrook. Volgens woordvoerder John Kirby is wel duidelijk dat Hamas geen politieke rol meer mag spelen. Verder zei hij dat de VS ertegen is om de Palestijnen permanent buiten Gaza onder te brengen.

Later deze week brengt minister van Buitenlandse Zaken Antony Blinken opnieuw een bezoek aan Israël. Ook wil hij Jordanië bezoeken en mogelijk nog andere landen. Het ministerie laat weten dat Blinken opnieuw de boodschap aan Israël zal overbrengen dat het het recht heeft om zich te verdedigen maar dat het aantal burgerdoden beperkt moet worden. Ook wil de VS dat Israël het mogelijk maakt dat grootschalige hulp de Palestijnen in de Gazastrook bereikt.

01:31

Hamas: 195 doden in Jabalia

Bij de Israëlische luchtaanvallen dinsdag en woensdag in het Jabalia-vluchtelingenkamp in de Gazastrook zijn volgens Hamas zeker 195 doden gevallen. Meer dan honderd mensen zouden nog onder het puin liggen. Jabalia is het grootste Palestijnse vluchtelingenkamp in Gaza.

Israël zegt dat er bij een aanval woensdag een Hamas-commandant is gedood die zich bezig hield met het uitschakelen van Israëlische tanks. Het leger herhaalde in een verklaring, waaruit onder meer persbureau Reuters citeert, dat Hamas zijn ""terroristische infrastructuur doelbewust bouwt in de buurt van, en in gebouwen waar burgers verblijven"". Bij de aanval waren Israëlische gevechtsvliegtuigen betrokken.

01:25

VN-topfunctionaris na bezoek aan Gaza: 'Het was hartverscheurend'

Philippe Lazzarini, het hoofd van de VN-organisatie voor Palestijnse vluchtelingen UNRWA, heeft woensdag voor het eerst sinds 7 oktober een bezoek gebracht aan de Gazastrook. Hij sprak van een ongeëvenaarde tragedie en noemde het een van de treurigste dagen in zijn professionele leven.

Lazzarini ontmoette onder meer Palestijnen in een VN-school in Rafah. ""Het was er overbevolkt. De ellende en onhygiënische omstandigheden zijn onvoorstelbaar"", zei Lazzarini. ""Iedereen vroeg om water en voedsel. In plaats van naar school te gaan, vroegen kinderen om een slok water en een stuk brood. Het was hartverscheurend.""

De UNRWA heeft in de oorlog afgelopen weken meer dan 70 medewerkers verloren. Vaak kwamen ze om het leven met familie. ""Zonder staakt-het-vuren zal het dodental stijgen. Zij die nog leven zullen mensen verliezen en een ooit levendige samenleving zal voor eeuwig in rouw zijn"", sprak de Zwitsers-Italiaanse Lazzarini.

01:15

'Artsen en hulpverleners in Gaza zijn helden'

Onder de honderden mensen die woensdag Gaza konden verlaten, waren ook mensen die zwaargewond zijn geraakt en dringend levensreddende operaties nodig hebben. Dat zei Derk Segaar, hoofd internationale hulp van het Nederlandse Rode Kruis in het NOS-radioprogramma Met het Oog op Morgen. Tegelijkertijd zijn er ook nog veel mensen in Gaza die ook de enclave uit moeten om hun leven te kunnen redden, zei Segaar. ""We hebben hoop dat de grens morgen weer opengaat.""

Segaar noemde de artsen en hulpverleners van zusterorganisatie Rode Halve Maan ""helden"". ""Er is nauwelijks elektriciteit, een gebrek aan medische middelen. Ze werken onder onwaarschijnlijk moeilijke omstandigheden en toch blijven ze doordraaien, vaak twee of drie shifts per dag.""

Segaar zei dat het Rode Kruis in contact staat met Israël en dat ziekenhuizen geregeld gewaarschuwd zijn dat ze moeten evacueren. Maar dat is onmogelijk, zei hij. ""Dokters kunnen hun patiënten niet achterlaten. Veel mensen verblijven op de IC, baby's liggen in couveuses, die kun je niet verplaatsen.""

01:06

Rafah uitgelegd: wat deze grensovergang belangrijk maakt

De afgelopen dag was de grens bij Rafah veel in het nieuws. Voor het eerst sinds het begin van de oorlog konden gewonde Palestijnen en mensen met een buitenlands paspoort van de Gazastrook naar Egypte reizen. In deze video leggen we je in anderhalve minuut uit waarom Rafah ook wel de enige uitweg uit Gaza wordt genoemd.

01:04

Welkom

Welkom in het liveblog over de oorlog tussen Israël en Hamas van donderdag 2 november. Het blog van woensdag lees je hier terug.",2023-01-01,2023-11-01,2023-10-30
42790364,"SGP, CDA, CU en BBB: gezinsleven beschermen in Grondwet",NOS.nl,2023-11-02,"Het gezin als hoeksteen van de samenleving weet zijn weg te vinden naar alle verkiezingsprogramma's. Politieke partijen hebben er verschillende ideeën over: van een wettelijke regeling voor een derde of vierde ouder van een kind tot verlofregelingen voor werkende opa's en oma's.

Vier politieke partijen komen, niet toevallig in verkiezingstijd, met het voorstel om het recht op een goed gezinsleven in de grondwet op te nemen. De SGP heeft samen met CDA, CU en BBB de tekst en juridische aanpak voorbereid.

""Het gezin komt er een beetje bekaaid af in Nederland. Het is opvallend onopvallend aanwezig"", zegt SGP-lijsttrekker Chris Stoffer. ""We moeten de sociale, zorgende kant van gezinnen weer meer aandacht geven.""

Een vader en een moeder

Wat de SGP betreft bestaat een gezin uit een vader, een moeder en een aantal kinderen, zegt Stoffer. ""Maar ik weet dat andere partijen daar anders over denken."" Daarom is de wettekst neutraal opgesteld, voor alle soorten gezinnen. ""Iedereen kan zich er in herkennen, het is D66-proof"", legt Stoffer uit.

De partijen proberen met de grondwetsbepaling meer dan een ideologie vast te leggen, zegt CDA-lijsttrekker Henri Bontenbal. Het moet de politiek dwingen tot praktische oplossingen.

""Problemen die niet in de gezinnen worden opgelost sijpelen door naar school of naar de zorg"", zegt Bontenbal. ""Als het met gezinnen niet goed gaat, dan gaat het met de samenleving niet goed.""

Er zijn ruim 2,6 miljoen gezinnen met thuiswonende (ook meerderjarige) kinderen. Daarvan hebben 1,8 miljoen gezinnen een jongste kind onder de 18 jaar. Het aantal gehuwde stellen met thuiswonende kinderen bedraagt ruim 1,5 miljoen en is daarmee in de meerderheid.

Het aantal niet-gehuwde paren met kinderen bedraagt iets meer dan 450.000. Bij de ongeveer 600.000 eenoudergezinnen (23 procent van alle gezinnen), gaat in de meeste gevallen om een alleenstaande moeder met een of meer kinderen.

Nederland krijgt als land een 6,6 voor 'gezinsvriendelijkheid'. Ouders voelen zich alleen staan, zo blijkt uit de jaarlijkse Staat van het Gezin. 82 procent van de ouders vindt dat de politiek te weinig aandacht heeft voor gezinsbeleid. 60 procent ziet zelfs geen enkele relatie tussen gezin en politiek. Een dalend aantal ouders (2023: 30 procent, 2022: 48 procent) vindt dat er voldoende voorzieningen zijn die gezinnen ondersteunen.

Bronnen: Nederlands Jeugdinstituut en Voor werkende ouders

In de verkiezingsprogramma's staan veel ideeën over de toekomst van het gezinsleven. Om van gezinspartij SGP een voorbeeld te geven: de partij wil voor overheidsmaatregelen een toets van de effecten op gezinnen met meer dan drie kinderen. En er moet een eind komen aan de benadeling van eenverdienersgezinnen, vindt de partij.

De CU vraagt om een minister die speciaal verantwoordelijk is voor gezinsbeleid en wil een jaarlijks onderzoek of verlofregelingen, kinderopvang en jeugdzorg wel goed bij gezinnen terechtkomen.

BBB wil de gezinshulp van vroeger terug ""die in gezinnen die dat zelf niet voor elkaar krijgen rust, reinheid en regelmaat brengt"". PVV, SP en JA21 richten zich op de praktische kant, zoals een betaalbaar huis en goedkopere boodschappen.

Om de grondwet te wijzigen, moet een voorstel tot wijziging worden ingediend. Dat moet twee keer in de Tweede en Eerste Kamer worden behandeld. Vóórdat de tweede 'lezing' plaatsvindt, zoals de behandeling wordt genoemd, moeten er verkiezingen worden gehouden omdat kiezers zich zo over de wijziging(en) kunnen uitspreken. Bij de stemming na de tweede lezing is er in beide Kamers een tweederdemeerderheid vereist.

VVD, GL-PvdA, PvdD en D66 willen regelingen voor meerouderschap en draagmoederschap. En het CDA wil een verlofregeling voor grootouders die werken, maar die wel hun kinderen en kleinkinderen willen ondersteunen.

In het voorgestelde grondwetsartikel van SGP, CDA, CU en BBB staat samengevat dat ieder recht heeft op ""eerbiediging van zijn gezinsleven"". Het gezins- en familieleven krijgt economische, sociale en culturele bescherming. Op wettelijke uitzonderingen na heeft iedereen het recht zijn biologische ouders te kennen. En de regering moet jaarlijks verslag doen aan de Staten-Generaal over de staat van het gezin.

""Gelukkig gaat het in heel veel gezinnen goed"", zegt Stoffer (SGP). ""Maar in de jeugdzorg zie je dat steeds meer kinderen hulp nodig hebben. Dat komt voor een deel ook omdat we te weinig oog hebben voor de sociale kant van het gezinsleven.""

Met de vergelijkingen tussen de verkiezingsprogramma's wordt geen volledigheid nagestreefd. Bij alle partijen is het verkiezingsprogramma in te zien via de eigen website.",2023-01-01,2023-11-01,2023-10-30
42790370,Generator ziekenhuis Gaza uitgevallen • Biden: 'Pauze nodig',NOS.nl,2023-11-02,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

07:40

'Israëlische leger trekt ook via noorden Gazastrook binnen'

Op basis van getuigen in de Gazastrook meldt nieuwszender Al Jazeera dat het Israëlische leger vanaf verschillende kanten het noorden van de Gazastrook binnendringt. Vanuit het uiterste noorden en het noordoosten, bij de steden Beit Lahia en Beit Hanoun, trekt het leger tot diep in de Gazastrook.

Het leger was al ten zuiden en zuidoosten van Gaza-Stad de Gazastrook in getrokken. Volgens Al Jazeera is de weg naar het zuiden van de Gazastrook afgesloten en kunnen mensen niet meer weg uit het noorden.

De nieuwszender meldt hevige gevechten tussen het Israëlische leger en Palestijnse groeperingen, waarbij doden vallen. Aantallen worden niet genoemd.

07:26

Opnieuw raketten over en weer tussen Libanon en Israël

Het Israëlische leger zegt dat het lucht- en artillerieaanvallen heeft uitgevoerd in Libanon. Dat is gebeurd nadat nadat er raketten vanuit het buurland richting Israël en en Israëlische gevechtsvliegtuigen zouden zijn afgevuurd.

Israël zegt dat die raketten vanuit Libanon geen schade hebben aangericht. De plek waar de raketten vandaan kwamen is vervolgens aangevallen door het Israëlische leger.

05:47

Generator ziekenhuis Gaza uitgevallen

De belangrijkste generator van het Indonesië-ziekenhuis in Gaza is uitgevallen, meldt het hoofd van het ziekenhuis aan CNN. Er is volgens hem een tekort aan brandstof. Het ziekenhuis kan nog gebruikmaken van een noodgenerator maar koelsystemen in het mortuarium en sommige zuurstof-apparaten kunnen niet meer worden gebruikt.

""Als we geen brandstof krijgen in de komende dagen, ontstaat een rampsituatie"", zegt Atef Al Kahlout, de baas van het ziekenhuis. Sinds het uitbreken van de oorlog komt er nauwelijks brandstof binnen, Israël is huiverig om het toe te laten omdat Hamas die zou kunnen innemen.

03:02

Biden reageert op oproep uit het publiek: 'Pauze nodig'

President Biden zegt dat ""een pauze"" nodig is in de strijd tussen Israël en Hamas. Hij zei dat in een toespraak in Minneapolis, waar hij voor een campagne-evenement was. Er waren enkele honderden toehoorders. Een van hen riep Biden toe: ""Als rabbijn, moet ik je vragen om op te roepen tot een onmiddellijk staakt-het-vuren."" Biden antwoordde daarop: ""Ik denk dat we een pauze nodig hebben. Een pauze betekent tijd om de gevangenen vrij te krijgen."" Het Witte Huis zei er later over dat de president doelde op de gijzelaars die nog altijd worden vastgehouden door Hamas en andere militante groeperingen in Gaza.

De vrouw die Biden toeschreeuwde, werd door beveiligers weggeleid. Ze zong daarbij ""Staakt-het-vuren nu"".

De VS heeft zich eerder uitgesproken voor een gevechtspauze om meer humanitaire hulp mogelijk te maken. Biden bracht twee weken geleden een bezoek aan Israël. Toen benadrukte hij vooral dat de VS achter Israël staat en dat het land het recht heeft om zich te verdedigen. Sindsdien is Bidens boodschap tweelediger geworden en hamert hij er ook op dat Palestijnse burgers in Gaza zoveel mogelijk ontzien moeten worden. 

01:43

Witte Huis: geen ruimte voor Hamas in toekomstig Gaza-bestuur 

Het Witte Huis zegt met partners in overleg te zijn over het toekomstige bestuur van de Gazastrook. Volgens woordvoerder John Kirby is wel duidelijk dat Hamas geen politieke rol meer mag spelen. Verder zei hij dat de VS ertegen is om de Palestijnen permanent buiten Gaza onder te brengen.

Later deze week brengt minister van Buitenlandse Zaken Antony Blinken opnieuw een bezoek aan Israël. Ook wil hij Jordanië bezoeken en mogelijk nog andere landen. Het ministerie laat weten dat Blinken opnieuw de boodschap aan Israël zal overbrengen dat het het recht heeft om zich te verdedigen maar dat het aantal burgerdoden beperkt moet worden. Ook wil de VS dat Israël het mogelijk maakt dat grootschalige hulp de Palestijnen in de Gazastrook bereikt.

01:31

Hamas: 195 doden in Jabalia

Bij de Israëlische luchtaanvallen dinsdag en woensdag in het Jabalia-vluchtelingenkamp in de Gazastrook zijn volgens Hamas zeker 195 doden gevallen. Meer dan honderd mensen zouden nog onder het puin liggen. Jabalia is het grootste Palestijnse vluchtelingenkamp in Gaza.

Israël zegt dat er bij een aanval woensdag een Hamas-commandant is gedood die zich bezig hield met het uitschakelen van Israëlische tanks. Het leger herhaalde in een verklaring, waaruit onder meer persbureau Reuters citeert, dat Hamas zijn ""terroristische infrastructuur doelbewust bouwt in de buurt van, en in gebouwen waar burgers verblijven"". Bij de aanval waren Israëlische gevechtsvliegtuigen betrokken.

01:25

VN-topfunctionaris na bezoek aan Gaza: 'Het was hartverscheurend'

Philippe Lazzarini, het hoofd van de VN-organisatie voor Palestijnse vluchtelingen UNRWA, heeft woensdag voor het eerst sinds 7 oktober een bezoek gebracht aan de Gazastrook. Hij sprak van een ongeëvenaarde tragedie en noemde het een van de treurigste dagen in zijn professionele leven.

Lazzarini ontmoette onder meer Palestijnen in een VN-school in Rafah. ""Het was er overbevolkt. De ellende en onhygiënische omstandigheden zijn onvoorstelbaar"", zei Lazzarini. ""Iedereen vroeg om water en voedsel. In plaats van naar school te gaan, vroegen kinderen om een slok water en een stuk brood. Het was hartverscheurend.""

De UNRWA heeft in de oorlog afgelopen weken meer dan 70 medewerkers verloren. Vaak kwamen ze om het leven met familie. ""Zonder staakt-het-vuren zal het dodental stijgen. Zij die nog leven zullen mensen verliezen en een ooit levendige samenleving zal voor eeuwig in rouw zijn"", sprak de Zwitsers-Italiaanse Lazzarini.

01:15

'Artsen en hulpverleners in Gaza zijn helden'

Onder de honderden mensen die woensdag Gaza konden verlaten, waren ook mensen die zwaargewond zijn geraakt en dringend levensreddende operaties nodig hebben. Dat zei Derk Segaar, hoofd internationale hulp van het Nederlandse Rode Kruis in het NOS-radioprogramma Met het Oog op Morgen. Tegelijkertijd zijn er ook nog veel mensen in Gaza die ook de enclave uit moeten om hun leven te kunnen redden, zei Segaar. ""We hebben hoop dat de grens morgen weer opengaat.""

Segaar noemde de artsen en hulpverleners van zusterorganisatie Rode Halve Maan ""helden"". ""Er is nauwelijks elektriciteit, een gebrek aan medische middelen. Ze werken onder onwaarschijnlijk moeilijke omstandigheden en toch blijven ze doordraaien, vaak twee of drie shifts per dag.""

Segaar zei dat het Rode Kruis in contact staat met Israël en dat ziekenhuizen geregeld gewaarschuwd zijn dat ze moeten evacueren. Maar dat is onmogelijk, zei hij. ""Dokters kunnen hun patiënten niet achterlaten. Veel mensen verblijven op de IC, baby's liggen in couveuses, die kun je niet verplaatsen.""

01:06

Rafah uitgelegd: wat deze grensovergang belangrijk maakt

De afgelopen dag was de grens bij Rafah veel in het nieuws. Voor het eerst sinds het begin van de oorlog konden gewonde Palestijnen en mensen met een buitenlands paspoort van de Gazastrook naar Egypte reizen. In deze video leggen we je in anderhalve minuut uit waarom Rafah ook wel de enige uitweg uit Gaza wordt genoemd.

01:04

Welkom

Welkom in het liveblog over de oorlog tussen Israël en Hamas van donderdag 2 november. Het blog van woensdag lees je hier terug.",2023-01-01,2023-11-01,2023-10-30
42790376,Denk-achterban verward: is de partij nou progressief of conservatief?,NOS.nl,2023-11-01,"Politieke partij Denk is sinds kort een conservatievere koers ingeslagen en dat leidt tot verwarring bij de achterban. Denk verzet zich namelijk tegen kwesties waar de partij de afgelopen jaren vóór stemde in de Tweede Kamer.

Volgens lijsttrekker Stephan van Baarle gaat het slechts om ""accentverschillen"" en is er geen sprake van een ""heel grote"" koerswijziging. Dat zegt hij in de eerste verkiezingsuitzending van Nieuwsuur.

'Regenboogdwang'

Denk zorgde afgelopen week voor ophef door in het verkiezingsprogramma een afbeelding op te nemen van een kind en een moeder die angstig kijken naar regenboogvlaggen in de openbare ruimte met daarbij de tekst 'Zullen we weer gewoon doen?' De partij profileert zich deze campagne met kritiek op thema's als meerouderschap en, zoals Denk-kandidaten het zelf noemen, 'regenboogdwang'.

Nieuwsuur onderzocht het stemgedrag van Denk en daaruit blijkt dat de partij de afgelopen periode juist heel andere standpunten had. Denk stemde in de Tweede Kamer bijvoorbeeld vóór moties die het meerouderschap dichterbij brengen, maar is nu tegen een plan om mogelijk te maken dat kinderen juridisch meer dan twee ouders hebben.

In het programma spreekt Denk zich bovendien uit tegen pubertijdsremmers en hormonale behandelingen bij minderjarigen. Eerder stemde de partij nog vóór moties die wachttijden in de transgenderzorg helpen te verkorten. Ook voor pubers en adolescenten.

Kom uit de kast, Denk!

Nieuwsuur sprak met mensen uit de achterban van Denk waar de wisselende koers - eerst progressief en nu conservatief - tot verwarring leidt. De Turks-Nederlandse Sezer, die homoseksueel is, vroeg in 2021 tijdens de campagne aan toenmalig lijsttrekker Farid Azarkan of hij er ook was voor jongeren zoals hij. Daarop antwoordde Azarkan bevestigend. ""Als je kijkt naar hoe wij gestemd hebben, als het gaat om de ondersteuning van alle groepen, dan hebben wij dat altijd gesteund.""

Sezer vindt het huidige verkiezingsprogramma van Denk daar slecht mee te rijmen. ""Ik geloof het gewoon niet. Denk heeft lange tijd zijn best gedaan voor jongeren zoals ik, en dan komen ze opeens met deze campagne. Kom uit de kast, Denk!""

Van Baarle zegt dat hij er nog altijd is voor jongens als Sezer. Maar ondertussen hoopt een ander deel van zijn achterban juist op een conservatievere koers. Jongerenwerker Mourad Ouari ziet dat verschillende jongeren in de Schilderswijk in Den Haag die zich eerder thuis voelden bij Denk, fan zijn van Thierry Baudet. ""Ze zijn tegen woke en lhbti-indoctrinatie, zoals zij dat noemen. Dat vinden ze terug bij Forum voor Democratie.""

Nieuwsuur sprak verschillende islamitische jongeren die in 2021 op Denk stemden, maar vinden dat de partij zich nu te progressief positioneert. Ook zij zeggen over te gaan naar Forum.

Van Baarle verwacht niet dat het om een grote groep gaat die zo'n overstap overweegt. ""Mensen in het land weten dondersgoed waar Baudet voor staat.""

Samenwerking met rechts?

De Denk-leider laat zich in de Tweede Kamer vaak kritisch uit over de PVV, die hij een ""pseudo-fascistische sekte"" noemt. Ook partijen zoals de VVD die de deur nu openzetten voor eventuele samenwerking met Wilders, krijgen er van langs. Lijsttrekker Dilan Yesilgöz zou volgens Van Baarle bijvoorbeeld ""1,5 miljoen moslims voor de bus gooien voor de macht"".

Denk werkt sinds vorig jaar in de Rotterdamse gemeenteraad wel samen met de rechtse tegenpool Leefbaar Rotterdam, in een coalitie met VVD en D66. Ook op die samenwerking klinkt kritiek bij de achterban. Onder toeziend oog van die coalitie kon een demonstratie van anti-islamorganisatie Pegida doorgang vinden, en twitterde een Leefbaar-wethouder een foto van zwarte piet. Turkse Nederlanders die de verkiezingsoverwinning van president Recep Erdogan vierden, omschreef Leefbaar als 'toeterturken' op X. De partij noemde de viering een ""toonbeeld van falende integratie"".

Van Baarle zegt samen met Leefbaar en de VVD veel bereikt te hebben. Zo is er volgens hem meer geld gekomen voor de bestrijding van discriminatie in Rotterdam.

In Nieuwsuur zegt hij ook een landelijke samenwerking met de VVD niet uit te sluiten.

Bekijk hieronder het hele gesprek met Van Baarle terug:",2023-01-01,2023-11-01,2023-10-30
42790386,Marijnissen en Bontenbal spelen 30 Seconds bij NOS op 3,NOS.nl,2023-11-04,Lilian Marijnissen en Henri Bontenbal spelen bij het NOS op 3 verkiezingsdebat een spelletje 30 Seconds,2023-01-01,2023-11-01,2023-10-30
42790488,Wordt Mark Rutte de nieuwe NAVO-topman?,NOS.nl,2023-11-04,"Kysia Hekster

correspondent NAVO en EU

Kysia Hekster

correspondent NAVO en EU

Vrijwel niemand was verbaasd toen Mark Rutte vorig weekend in een radio-interview dan eindelijk zei wel iets te voelen voor een internationale baan, zoals topman van de NAVO. Niemand geloofde dat de demissionair premier fulltime voor de klas zou gaan staan, zoals hij zelf altijd beweerde. Het nieuws ging de hele wereld over, volgens de doorgaans goed ingevoerde website Politico is Rutte op dit moment zelfs favoriet om de nieuwe NAVO-topman te worden.

De keuze voor het moment van Ruttes ontboezeming komt voort uit een mix van binnenlandse en internationale afwegingen. Voor de VVD-verkiezingscampagne is de timing prima, klinkt het binnen de partij. ""Hij slaat twee vliegen in één klap. Ten eerste geeft dit Yesilgöz letterlijk ruimte, want Rutte wil naar het buitenland. En ten tweede laat hij zien: kijk eens wat een belangrijke mensen er bij de VVD rondlopen.""

Nog wat vroeg voor een lobby

Rutte sprak in het interview over drie potentieel interessante internationale banen. Die van voorzitter van de Europese Raad, maar ""een parttimefunctie"", zei hij niet te willen. De plek van voorzitter van de Europese Commissie is volgens hem interessant, maar al bezet. Blijft over: secretaris-generaal van de NAVO.

Voor een lobby is het nog wel wat vroeg, zeggen bronnen bij het militair bondgenootschap. De huidige topman, Jens Stoltenberg, gaat in oktober 2024 weg. De verwachting is dat zijn opvolger komende zomer bekend wordt, voorafgaand aan het 75-jarig jubileum van de NAVO. Een formele procedure is er niet, de benoeming komt tot stand in achterkamertjes.

Ruttes ambitie is in het NAVO-hoofdkantoor in Brussel het gesprek van de dag. ""Mensen vinden het interessant dat hij zich nu naar voren schuift als serieuze kandidaat"", zegt iemand die er werkt. ""Daarmee is de race echt begonnen."" ""Vogeltjes die te vroeg zingen, zijn in principe voor de poes"", zegt een andere NAVO-bron. ""Maar Rutte zegt zoiets niet om meteen z'n kop op het hakblok te leggen. Die is zeker van zijn zaak.""

Steun uit Europa

Volgens ingewijden kan Rutte al rekenen op steun van de Fransen, de Britten en de Duitsers. De belangrijkste speler, de VS, zou Rutte al twee keer gepolst hebben.

In Ruttes voordeel spreekt dat hij een van de langstzittende regeringsleiders van de Europese Unie is. Daardoor kent hij iedereen en veel mensen hem. Maar niet iedereen. In Amerika moet hij nog wat werken aan zijn naamsbekendheid, schreef Politico. Zo zei de invloedrijke Republikeinse senator Mitt Romney: ""Misschien dat ik hem ontmoet heb, maar ik kan het me niet meer herinneren.""

Na de inval in Oekraïne toonde Rutte zich een trouwe bondgenoot van het land. Zo pleitte hij relatief snel voor het sturen van tanks en gevechtsvliegtuigen. Door die opstelling zou Rutte voor Polen en de Baltische staten een aanvaardbare NAVO-topman kunnen zijn.

Twee dingen spreken in zijn nadeel voor de post: Nederland komt nog altijd niet aan de norm van 2 procent van het bruto binnenlands product die de NAVO stelt voor defensie, al komt ons land volgend jaar wel in de buurt. Belangrijker: hij is een man, terwijl het bondgenootschap volgens velen toe is aan een eerste vrouwelijke leider.

In het radio-interview vorige week zei Rutte dat hij het onwaarschijnlijk vond dat hij zo'n internationale baan zou krijgen, omdat er vrouwelijke concurrenten zijn. De Deense premier Mette Frederiksen zou in de race zijn, en ook de naam van de Estse premier Kaja Kallas valt af en toe. Die van de Duitse Ursula von der Leyen - nu voorzitter van de Europese Commissie - klinkt het hardnekkigst.

Binnen de NAVO worden de kansen van de eerste twee concurrenten niet hoog ingeschat. Tegen Frederiksen pleit dat er na de Noor Stoltenberg en diens Deense voorganger Rasmussen opnieuw een Scandinavische secretaris-generaal zou komen. Ook haalt Denemarken de tweeprocentsnorm voor defensie niet. Estland haalt die norm ruim, maar Kallas zou dan weer te uitgesproken anti-Russisch zijn. Blijft over: Ursula von der Leyen, die ook geïnteresseerd zou zijn in de NAVO-baan.

Mocht zij deze positie krijgen dan zal Rutte daar geen traan om laten, zegt een VVD'er. ""Dan wordt hij misschien voorzitter van de Europese Commissie, en anders kan hij altijd nog voorzitter worden van de Europese Raad. Hij kan nu wel heel stellig zeggen dat hij dat niet wil, maar ik moet nog zien dat hij 'nee' blijft zeggen als hij die baan op een presenteerblaadje krijgt aangeboden.""

Vermoedelijk zal pas komend voorjaar blijken of Rutte de baan bij de NAVO krijgt.",2023-01-01,2023-11-01,2023-10-30
42790523,Marijnissen (SP) en Bontenbal (CDA) zien overeenkomsten,NOS.nl,2023-11-04,In het NOS Op 3 verkiezingsprogramma gaat Henri Bontenbal van het CDA met Lilian Marijnissen van de SP in debat.,2023-01-01,2023-11-01,2023-10-30
42790547,"Blinken reist regio af, maar krijgt handen niet op elkaar voor gevechtspauzes",NOS.nl,2023-11-06,"Er ging de afgelopen dagen geen dag voorbij zonder dat nieuwsvolgers de Amerikaanse minister van Buitenlandse Zaken Blinken ergens zagen opduiken: afdalend van een vliegtuigtrap, in of uit een auto stappend of handenschuddend met weer een minister in het Midden-Oosten.

De wereld wil dat er een eind komt aan de oorlog tussen Hamas en Israël, die onder meer leidt tot een grote humanitaire crisis in Gaza. Ook de VS wil dat, maar tegelijkertijd moet Israël van de Amerikanen alle ruimte krijgen om de terreurorganisatie Hamas volledig te vernietigen.

De regering-Biden zet in op humanitaire gevechtspauzes om de bevolking van Gaza te voorzien van water, voedsel, geneesmiddelen en andere noodhulp. Een ander doel is de vrijlating van de meer dan 240 gevangenen die sinds 7 oktober door Hamas gevangen worden gehouden. Onder hen zijn ook Amerikanen.

Belang VS

De VS heeft zelf ook veel belang bij een snelle beëindiging van het geweld. In de eerste plaats wil het land voorkomen dat de oorlog verder escaleert en meer landen uit de regio erbij betrokken raken. Niet voor niets is een complete Amerikaanse vloot met duizenden militairen en twee vliegdekschepen naar het oostelijk deel van de Middellandse Zee opgestoomd.

Ook als de oorlog tot Gaza beperkt blijft, is een snelle beëindiging gewenst. De VS zal bevriende naties in de regio en elders in de wereld van zich vervreemden, als het Israël blijft steunen terwijl de bombardementen op Gaza doorgaan.

En dan zijn er ook nog de Amerikaanse presidentsverkiezingen volgend jaar. Uit een peiling een week na het uitbreken van de oorlog bleek dat twee derde van de Amerikanen pal achter het recht van Israël stond om zich te verdedigen. Maar vooral jongeren en Amerikanen met een Arabische achtergrond zijn tegen onvoorwaardelijke steun aan Israël.

Dat zijn groepen die bij de presidentsverkiezingen in 2020 in cruciale staten de doorslag hebben gegeven. Als Biden in november volgend jaar weer wil winnen, zal hij rekening moeten houden met de woede en frustratie bij deze groepen.

Netanyahu en Arabische landen

Tot dusver hebben de reizen van Blinken nog weinig opgeleverd. Vrijdag bezocht hij de man die de sleutel tot beëindiging van de oorlog in Gaza in handen heeft: de Israëlische premier Netanyahu. Die wil van een gevechtspauze of staakt-het-vuren niets weten zolang Hamas de meer dan 240 voornamelijk Israëlische gijzelaars vasthoudt.

Een dag later was Blinken in Amman voor overleg met zijn collega's uit Jordanië, Egypte en andere Arabische landen. Zij willen een onmiddellijk staakt-het-vuren, maar volgens Blinken geeft dat Hamas de mogelijkheid om zich te hergroeperen en een nieuwe aanval uit te voeren. Daarom is de VS voor korte gevechtspauzes.

Abbas

Gisteren was Blinken bij president Abbas van de Palestijnse Autoriteit op de Westelijke Jordaanoever. De Palestijnse Autoriteit heeft in Gaza niets te vertellen - daar is Hamas de baas - maar is voor de VS de enige aanvaardbare Palestijnse gesprekspartner. Blinken prees Abbas voor diens pogingen om escalatie op de Westelijke Jordaanoever te voorkomen, ""want niemand wil een tweede front, daar of waar dan ook"".

Hij probeerde Abbas ervan te overtuigen dat de VS er alles aan doet om het lot van de Palestijnen in Gaza te verlichten en dat de Palestijnen een belangrijke stem zullen krijgen in de besprekingen straks, als de oorlog voorbij is, over hoe het verder moet.

Blinken sprak een uur met Abbas, maar na afloop was er geen gezamenlijke verklaring: 

Abbas zei dat de Palestijnse Autoriteit de macht in Gaza pas op zich wil nemen als dat onderdeel is van een ""alomvattende politieke oplossing"" voor het conflict tussen Israël en de Palestijnen. Hij riep de VS op om Israël onmiddellijk te laten stoppen met wat hij een uitroeiingsoorlog noemt.

Irak

Daarna vloog Blinken door naar Irak. Amerikaanse troepen op militaire bases in Irak en Syrië zijn de afgelopen weken zeker zeventien keer aangevallen, volgens de VS door pro-Iraanse milities. Daarbij raakten volgens het Pentagon 21 Amerikanen gewond.

""Ik heb heel duidelijk gemaakt dat dit onaanvaardbaar is en dat we alles zullen doen om Amerikaans personeel te beschermen"", zei Blinken.

Turkije

Vandaag bezoekt Blinken Turkije, een NAVO-bondgenoot maar tevens een land dat zijn ambassadeur in Israël heeft teruggeroepen in verband met de vele omgekomen burgers in Gaza.

Vanmorgen verzamelden zich demonstranten voor het gebouw in Ankara waar de besprekingen plaatsvinden. Een groep studenten die ""moordenaar Blinken, wegwezen uit Turkije"" riepen, werd door de politie uiteengejaagd.

Gisteren probeerden duizenden pro-Palestijnse betogers een Amerikaanse luchtmachtbasis in Zuid-Turkije op te komen. Honderden demonstranten protesteerden bij de Amerikaanse ambassade in Ankara.",2023-01-01,2023-11-01,2023-11-06
42790558,Grote meerderheid partijen ziet uitbreiding Lelystad Airport niet meer zitten,NOS.nl,2023-11-06,"Elsbeth Heersink

Elsbeth Heersink

Het is al jaren de vraag: gaat Lelystad Airport open voor commercieel vliegverkeer en kan het vluchten overnemen van Schiphol? De meningen in politiek Den Haag zijn de afgelopen jaren veranderd en de kans is klein dat het nog gebeurt. Waar eerst bijvoorbeeld de PvdA in 2014 als coalitiepartner nog openstond voor de uitbreiding, is dat in 2023 niet meer zo.

Dat geldt voor het grootste deel van de partijen. In bijna alle verkiezingsprogramma's staat dat de luchthaven niet open kan gaan voor passagiersvluchten. Volgens de gemeente en ondernemers in de buurt heeft dat economische gevolgen. Er is de afgelopen jaren ruim 200 miljoen euro gestoken in het klaarmaken van Lelystad Airport voor commerciële luchtvaart.

In Lelystad en omgeving wordt gehoopt dat de uitbreiding toch door kan gaan. Maar die kans lijkt klein als je naar de plannen van de partijen kijkt.

Wat staat er in de partijprogramma's?

De VVD en JA21 willen Lelystad uitbreiden. In de Peilingwijzer staat de VVD op 25-29 Kamerzetels en JA21 op 1-3 zetels.

Andere partijen zoals D66, BBB, NSC, CDA, SP, GroenLinks-PvdA, PvdD, ChristenUnie, SGP, Volt en BIJ1 willen Lelystad niet openen voor commerciële luchtvaart. Bij de laatste peiling komen zij samen uit op zo'n 94 zetels.

Bij PVV, FvD, BVNL en Denk wordt de opening van Lelystad Airport voor passagiersvluchten niet specifiek genoemd. Wel willen ze bijna allemaal (groei)ruimte geven aan Schiphol. Alleen Denk heeft geen specifieke punten over de luchthavens. Samen hebben die partijen ongeveer 28 zetels in de peilingen.

Ondanks de politieke realiteit heeft de gemeente Lelystad nog goede hoop. Verantwoordelijk VVD-wethouder Dennis Grimbergen: ""Wij vinden het spijtig, maar blijven positief over de opening. Het trekt bedrijvigheid aan, het biedt werkgelegenheid. We willen groeien naar 120.000 inwoners. Dat betekent dat we 20.000 woningen moeten bouwen. En waar mensen wonen, willen mensen werken. Het is een economische stimulans voor de regio. Een groter Lelystad Airport kan de komende tien jaar 1000 tot 1500 nieuwe banen opleveren.""

Daarnaast is hij van mening dat Schiphol Lelystad Airport nodig heeft, vooral nu die luchthaven moet krimpen. En daarvoor ligt het vliegveld al jaren klaar, zeggen gemeente en ondernemers in de buurt.

Daarom willen ook de ondernemers nog geen definitief afscheid nemen van de uitbreiding. Volgens Buck Jüch, voorzitter van de Bedrijfskring Lelystad, zullen bedrijven die een vestiging bij Lelystad Airport in de planning hadden dat afzeggen. ""Aan de ene kant wordt er al vijf kabinetten gepraat over de opening. Aan de andere kant wordt het continu tegengehouden. Het is geen betrouwbare omgeving. Dat schrikt ondernemers af.""

Goed nieuws voor omwonenden

Voor omwonenden die vrezen voor overlast, is het niet doorgaan van de uitbreiding een overwinning. ""In alle gesprekken met de minister hebben we gezegd: als het niet doorgaat dan gaat de vlag uit. Maar als het er toch komt, dan willen we betrokken zijn"", zegt Anne Marie van Raalten van de Lelystadse Boer, een samenwerking van boeren in de omgeving van het vliegveld.

Als er passagiers komen, is er afgesproken dat de cateraar producten zoals aardappelen en uien afneemt van boeren in de regio. Dat de burgerluchtvaart in Lelystad er definitief niet lijkt te komen, is voor de boeren geen probleem. ""We waren toch nog niet speciaal aan het telen voor ze.""

De Samenwerkende Actiegroepen Tegen Laagvliegen (SATL) vindt de politieke kentering een goede zaak. ""Hier zijn we blij mee, je ziet een grotere politieke weerstand nu, een duidelijk nee"", zegt voorzitter Leon Adegeest. Helemaal zonder zorgen is de actiegroep nog niet: ""Op de achtergrond gaan de voorbereidingen gewoon door.""

De ontwikkelingen rond Lelystad Airport: 

1973: Lelystad Airport opent (voor algemene luchtvaart).

1993: overname door de Schiphol Group, er worden plannen gemaakt om uit te breiden naar commercieel vliegverkeer.

2008: In een advies wordt Lelystad genoemd om in de toekomst duizenden vluchten van Schiphol over te nemen.

2015: Officiële bekendmaking uitbreiding Lelystad Airport als overloop van vluchten Schiphol.

2018: Opening commerciële luchtvaart uitgesteld wegens onduidelijkheid over geluid en de gevolgen voor het milieu.

2020: Nieuwe openingsdatum, werd al ruim voor die datum opnieuw uitgesteld.

2021: Geplande opening opnieuw niet gehaald, ditmaal door stikstofberekeningen en val van Rutte III (controversieel verklaard).

2023: Het vliegveld bestaat 50 jaar.",2023-01-01,2023-11-01,2023-11-06
42790564,'10 verkiezingsprogramma's in strijd met rechtstaat' • Stoffer (SGP): gezin meer centraal,NOS.nl,2023-11-06,"12:55

Terugkijken: Chris Stoffer (SGP) beantwoordt kijkersvragen op YouTube

Vanaf vandaag legt verslaggever Albert Bos iedere werkdag de vragen van NOS-kijkers live voor aan een lijsttrekker. Vanochtend was het de beurt aan Chris Stoffer van de SGP.

Onder meer het antwoord op de vraag waarom zijn moeder hem Chris Stoffer heeft genoemd, is hier terug te kijken:

Heb jij zelf ook een vraag? Stuur hem in via @NOS op Instagram. Morgen is Lilian Marijnissen van de SP te gast.

11:25

Meldpunt voor mantelzorgers geopend

De ChristenUnie heeft een digitaal meldpunt geopend voor mantelzorgers. Zij kunnen daarbij aangeven wat er misgaat in de zorg en wat er beter zou moeten. Die reacties worden verzameld om beter inzicht te krijgen waar mantelzorgers tegenaan lopen. De klachten en ideeën worden dan voorgelegd aan het nieuw te vormen kabinet, zegt de ChristenUnie in een persbericht.

Partijleider Bikker vindt het tijd om de zorg op de kaart te zetten. ""Door de vergrijzing en de tekorten in de zorg wordt de noodzaak om voor elkaar te zorgen steeds groter. Maar nog veel te vaak zijn er belemmeringen om goed voor elkaar te zorgen. Met de start van dit meldpunt geven we de urgente problemen in de zorg een gezicht.""

Het meldpunt is onderdeel van de Coalitie Samenleving, een initiatief dat vorige week in het leven werd geroepen door CU, CDA, BBB en diverse maatschappelijke partners. Die coalitie roept onder meer op om de regeldruk voor mantelzorgers aan te pakken.

10:14

Advocaten: tien verkiezingsprogramma's in strijd met rechtstaat

Tien partijen hebben plannen in hun verkiezingsprogramma die in strijd zijn met de rechtstaat. Dat zien advocaten van de Nederlandse Orde van Advocaten (NOvA). Bij de Tweede Kamerverkiezingen in 2021 ging het om zeven partijen.

De advocaten zien vooral problemen bij voorstellen voor asiel, strenger straffen, regels in gevangenissen of het afschaffen van wetten. Het stellen van een maximum aantal asielzoekers per jaar, wat partijen als BBB, NSC, PVV, BVNL en FvD voorstellen, is bijvoorbeeld in strijd met internationale verplichtingen en verdragen. Dat geldt ook voor de suggestie van de SGP om de doodstraf weer in te voeren, zoals Chris Stoffer vanmorgen in het NOS Radio 1 Journaal toelichtte. 

Denk gaat volgens advocaten te ver bij het voorstel voor een verplichting van chemische castratie voor pedoseksuelen. De VVD gaat te ver met het toezicht op islamitische weekendscholen. Standaard gevangenisstraffen of minimumstraffen (JA21, PVV), levenslange straffen na drie ernstige misdrijven (JA21, BBB) of het schrappen van de stikstofwet (BVNL) zijn volgens de advocaten ook in strijd met het recht. Verder beperkt FvD volgens de advocaten de vrijheid van meningsuiting met ""een verbod op lhbti+-propaganda"".

09:12

Chris Stoffer (SGP): 'Traditioneel gezin centraal, maar ideeën ook goed voor 'andere' gezinnen'

Chris Stoffer (SGP) is te gast in het NOS Radio 1 Journaal en licht de plannen van zijn partij toe. De SGP wil het gezin weer centraler stellen, want dat is volgens Stoffer de afgelopen jaren door de politiek niet genoeg gebeurd. Terwijl een stevig gezin volgens de SGP nog steeds de ""hoeksteen van de samenleving is"".

De partij wil de sociale, zorgende kant van gezinnen meer aandacht geven: veilig opgroeien in een stevig gezin kan problemen op latere leeftijd voorkomen. De SGP is één van de vier partijen die het recht op een goed gezinsleven in de grondwet wil opnemen. De SGP heeft onder meer een plan voor een gezinspas die een dagje uit voor gezinnen weer goedkoper en gemakkelijker moet maken. ""Dat is nu voor een groter gezin onbetaalbaar"".

Stoffer verloor op 13-jarige leeftijd zijn moeder, zijn vader moest het gezin overeind houden. ""Hij deed ontzettend zijn best, maar ik zag achteraf pas dat hij zich enorm heeft weggecijferd voor ons."" Stoffer erkent dat er tegenwoordig ook ""andere samenstellingen"" zijn dan het traditionele man-vrouwgezin. ""Dat is niet ons ideaal, maar onze maatregelen zijn ook gericht op kinderen die in andere samenstellingen opgroeien"".

Zelf heeft hij het door zijn werk als politicus ook vaak heel erg druk. Dan houdt zijn vrouw hem in zijn gezin met drie dochters naar eigen zeggen weleens een spiegel voor.

08:12

Podcast De Stemming blikt elke dag terug op campagne: 'Tijd begint te dringen'

Vanwege de verkiezingen nemen politiek journalisten Joost Vullings (EenVandaag, AVROTROS) en Xander van der Wulp (NOS) elke dag de laatste campagneontwikkelingen door in hun podcast De Stemming. Luister hier hoe ze terugblikken op onder meer het WNL-debat van gisterochtend met alle nummers twee van de partijen, en het RTL debat met de lijsttrekkers Omtzigt, Yesilgöz en Timmermans gisteravond.

Op niet alle thema's kwamen de lijsttrekkers met duidelijke standpunten, zien de twee, terwijl ""de tijd"" met nog zestien dagen tot de verkiezingen ""wel begint te dringen"".

07:34

SCP: Partijen maken niet genoeg keuzes

Partijen beloven in hun programma's van alles maar maken niet genoeg keuzes om problemen aan te pakken, dat zegt het Sociaal en Cultureel Planbureau (SCP). Het planbureau keek naar de plannen van tien partijen op zes thema's: zorg, bestaanszekerheid, kansengelijkheid, asiel en migratie, verduurzaming en de krapte op de arbeidsmarkt. Alle partijen benoemen dat dit belangrijke onderwerpen zijn, maar komen volgens het SCP met te weinig maatregelen. 

""Partijen benoemen bijvoorbeeld dat de personeelstekorten in de zorg en het onderwijs veel aandacht verdienen, maar verbinden er geen consequenties aan"", zegt SCP-directeur Karen van Oudenhoven in Nieuwsuur. ""Alleen maar mooie dingen beloven is niet waar kiezers op zitten te wachten. Burgers zijn niet achterlijk. Ze willen een kabinet dat de problemen oplost.""

07:16

Chris Stoffer, lijsttrekker SGP, bij Radio 1 Journaal: waar staan hij en zijn partij voor?

De Staatkundig Gereformeerde Partij (SGP) is de oudste nog bestaande politieke partij van Nederland. In 1918 opgericht door streng gereformeerden, mensen die de Bijbel van kaft tot kaft beschouwen als het onweerlegbare woord Gods. In die 105 jaar is er niet zo veel veranderd bij de SGP: nooit in de regering, nooit meer dan drie zetels. Nog steeds vinden ze dat de Bijbel het uitgangspunt moet zijn. Dat betekent: geen echtscheiding, abortus of euthanasie, maar wel herinvoering van de doodstraf.

De SGP is een uitgesproken mannenclub: vrouwen mogen pas lid worden sinds 2006, toen de rechter de partij daartoe dwong. Ze staan nog steeds niet op de kandidatenlijst. De overheid moet zo klein mogelijk zijn en zich niet bemoeien met privézaken, vindt de SGP. En er moet een einde komen aan het belastingnadeel voor gezinnen waar de vrouw thuisblijft om voor de kinderen te zorgen.

In de ruim honderd jaar dat de SGP bestaat, is Chris Stoffer (49) pas de achtste partijleider. De vorige, Kees van der Staaij, was het dertien jaar. Van zijn zeven voorgangers waren er drie, net als Stoffer, ingenieur. Hij verruilde een carrière bij Rijkswaterstaat voor een zetel in de Tweede Kamer. Nu trekt hij voor het eerst de kar. In de traditie van zijn partij is hij ervan overtuigd dat Nederland het beste af is als de inwoners leven vanuit Gods woord, de Bijbel. Hij wil zich inzetten voor het gezin, het leven (geen abortus of euthanasie) en de regio.

Stoffer is zelf geworteld op de Veluwe, waar zijn opa Aart en oma Daatje al een fietsenwinkel hadden. Hij kan naar eigen zeggen goed relativeren en zoekt altijd de verbinding. Lachend: ""Dat moet ook wel, als je maar drie van de 150 Kamerzetels hebt.""

07:08

Omtzigt weet nog (steeds) niet of hij premier wil worden

Het RTL Verkiezingsdebat van gisteravond begon met de vraag wie er premier wil worden.

Lijsttrekker Pieter Omtzigt (NSC) wil nog steeds niet zeggen of hij daarvoor beschikbaar is. Op de vraag of hij naar het Torentje wil zei hij: ""Ik wil graag ons verkiezingsprogramma uitvoeren. De politieke verhoudingen moeten veranderen. Waar ik dat uitvoer, is van ondergeschikt belang. Ik had tien weken geleden eerlijk gezegd niet gedacht dat ik hier zou staan. Als ik eruit ben, zal ik het u zeggen.""

Dilan Yesilgoz (VVD) is er klaar voor om premier te worden, zegt zij. ""Ik ben iemand die besluiten durft te nemen maar ook eerlijk is als iets niet kan. Ik wil vooral naar de mensen luisteren.""

Frans Timmermans (GL-PvdA) antwoordt op de premiersvraag: ""Ik wil graag Nederland op een andere koers zetten. Een Nederland voor iedereen en niet alleen voor de happy few. De grootste crisis is de klimaatcrisis, die moeten we aanpakken.""

Omtzigt voelt zich wel topfit, zei hij:

07:01

Samenvatting van de dag van gisteren

Bij het eerste RTL-debat discussieerden Yesilgöz (VVD), Timmermans (GL-PvdA) en Omtzigt (NSC) over asielbeleid, en wat zij anders gaan doen dan de kabinetten-Rutte.

Bij het NOS op 3-verkiezingsprogramma ging onder meer over zorg als je een handicap hebt en het al dan niet verhogen van het minimumloon.

Bij WNL op Zondag gingen de nummers twee op de lijst met elkaar in debat en Bontenbal (CDA) en Marijnissen (SP) waren te gast bij Buitenhof.

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790610,Douane in havens krijgt semi-automatische wapens vanwege toegenomen dreiging,NOS.nl,2023-11-10,"Vanwege het toegenomen geweld en grotere dreigingen uit het criminele milieu wordt een deel van de douane zwaarder bewapend. Dat laat demissionair staatssecretaris De Vries aan de Tweede Kamer weten.

Het gaat om het Team Bijzondere Bijstand van de Douane (TBB Douane), dat vooral actief is in de havens van Rotterdam en Vlissingen. De eenheid krijgt semi-automatische schoudervuurwapens.

'Hoogrisico'-transporten

Het TBB Douane voert geregeld ""hoogrisico""-transporten uit van in beslag genomen drugs naar de plek waar ze vernietigd worden. Volgens De Vries is het nodig dat er zwaardere wapens komen ""gelet op indicaties van dreigingen van criminele organisaties, en de veiligheid van de betrokken medewerkers"".

Het team wordt onder meer ingezet ter ondersteuning en bescherming van douanemedewerkers die zich bezighouden met de bestrijding van drugssmokkel.

De hoeveelheid drugs die de afgelopen jaren in de havens zijn onderschept, is enorm gegroeid. Dit jaar ging het volgens de staatssecretaris al om meer dan 49.000 kilo. Vijf jaar geleden werd er in totaal ruim 24.000 kilo in beslag genomen.

Acht arrestaties om grootschalige drugssmokkel

Vandaag meldde het Openbaar Ministerie dat in een onderzoek naar drugssmokkel via de havens acht mensen uit de regio Rotterdam zijn aangehouden. Ze worden verdacht van onder meer het invoeren van honderden kilo's cocaïne, wapenbezit en omkoping. Tijdens huiszoekingen zijn gegevensdragers, drugs, contant geld en verschillende wapens gevonden.",2023-01-01,2023-11-01,2023-11-06
42790622,Fortuna wint soepel van Heracles • Engels maakt eretreffer,NOS.nl,2023-11-10,"Vanavond een duel in de eredivisie:

Updates krijgen? Tik op het belletje!

22:16

Einde blog

Bedankt voor het volgen van ons blog. Morgen zijn we terug met drie wedstrijden. Om 18.45 uur spelen RKC en Go Ahead tegen elkaar, om 20.00 uur is het FC Twente-NEC en om 21.00 uur neemt Vitesse het thuis op tegen Heerenveen.

Fijne avond!

22:15

FOR-HER | Wedstrijdverslag

Fortuna boekt ruime zege door een helft te wervelen tegen Heracles

Mede dankzij een uitstekende en zeer doeltreffende eerste helft heeft Fortuna Sittard een eenvoudige 4-1 thuiszege behaald op Heracles Almelo.

In Sittard stond het na 45 minuten spelen al 4-0 voor de Limburgers, die door de winst klimmen naar de negende plaats in de eredivisie. Heracles zakt naar de elfde plaats.

Lees verder...

22:11

Programma en stand eredivisie

21:56

Eredivisie vrouwen: Twente bindt ook PSV aan zegekar, achtervolgers Ajax en Utrecht winnen ook

Koploper FC Twente heeft ook zijn zesde wedstrijd in de eredivisie vrouwen gewonnen, met 1-2 bij PSV. Ook achtervolgers Ajax en FC Utrecht wonnen, respectievelijk met 1-3 bij PEC Zwolle en 2-0 tegen Excelsior.

Twente staat twee punten voor op Ajax en Utrecht. Morgen staat het duel ADO Den Haag-Fortuna Sittard (14.00 uur) op het programma en zondag spelen Feyenoord en AZ (12.15 uur) tegen elkaar.

Lees verder...

21:53

FOR-HER | 90' Einde wedstrijd

Afgelopen in Sittard. Fortuna wint eenvoudig met 4-1 en klimt naar de negende plek in de eredivisie. Heracles zakt naar de elfde plaats.

21:49

FOR-HER | 90' DOELPUNT HERACLES ALMELO!

Mario Engels doet wat terug bij een van de spaarzame aanvallen van Heracles. De aanvaller krijgt de bal na een voorzet van Roosken tegen zijn zij aan en valt pardoes in het doel. 

21:45

FOR-HER | 85' Matige tweede helft

Na rust viel er weinig te beleven in Sittard. Fortuna vond het wel prima, al kwam het een paar keer gevaarlijk door en had de 5-0 zomaar in het netje kunnen liggen. Heracles kon simpelweg niet beter vandaag.

21:36

RKC-doelman Vaessen maand na botsing terug in wedstrijdselectie, met helm

Etienne Vaessen zit zaterdag voor de thuiswedstrijd van RKC Waalwijk tegen Go Ahead Eagles alweer bij de wedstrijdselectie. De doelman kwam vorige maand, tijdens het competitietreffen met Ajax, zwaar in botsing met spits Brian Brobbey.

Hij bleef daarop roerloos op het veld liggen en werd zelfs gereanimeerd. Achteraf bleek dat de sluitpost waarschijnlijk geen hartproblemen had. Vaessen hield een hersenschudding over aan het incident.

Lees verder...

21:28

FOR-HER | 67' Eerste wissels Fortuna

Fortuna Sittard

@FortunaSittard

69' I Twee wissels aan de zijde van Fortuna Sittard. Córdoba en Robberechts worden vervangen door Vita en Ferati. 

(4-0)

#forher

21:28

10 november 2023

21:16

FOR-HER | Veel goals, veel statistieken

21:08

FOR-HER | Dramatische reeks Heracles

Met de tussenstand van vandaag breidt Heracles een desastreuze reeks voorlopig verder uit. Na een 2-2 gelijkspel tegen FC Twente ging de ploeg met 3-0 onderuit bij Heerenveen, verloor het in de beker met 2-0 van de van de amateurs van HHC Hardenberg en was PSV vorige week met 6-0 veel te sterk. Met de wedstrijd van vandaag hebben de Almeloërs nu vijftien tegengoals gehad in vijf wedstrijden zonder zelf een keer zelf het doel te vinden.

21:05

FOR-HER | 46' Tweede helft

Drie wissels aan de kant van Heracles, waar John Lammers drastisch heeft ingegrepen. 

Cestic, Scheperkamp en Ouahim verlaten het veld. Limbombe, Sonnenberg en Willems zijn de vervangers. Bij Fortuna logischerwijs geen wissels.

20:49

FOR-HER | 45' Rust

Fortuna is lekker bezig deze vrijdagavond. Heracles zette daar vrij weinig tegenover in de eerste helft. Wie weet kunnen ze nog wat uitrichten na rust.

20:40

FOR-HER | 40' DOELPUNT FORTUNA SITTARD!

En toen was het alweer 4-0 voor Fortuna. Dit keer is het Sierhuis die scoort. Een verre ingooi van Dijks wordt doorgekopt waarna Sierhuis fraai binnen kan koppen. Fortuna had voor deze wedstrijd acht keer gescoord in elf wedstrijden. Nu staat de teller dus alweer op twaalf.

20:33

FOR-HER | 32' DOELPUNT FORTUNA SITTARD!

Nou, daar is Heracles dan alsnog de klos, een 'Jantje' voor de Almeloërs. Sierhuis komt goed door over links, Duarte ziet Brouwer zijn inzet redden maar Halilovic komt inrennen om de bal hoog in het doel te schieten.

20:30

FOR-HER | 30' Weer Fortuna

Fortuna had het eventjes moeilijk toen Heracles de druk steeds meer ging opvoeren, maar het had zojuist zomaar 3-0 kunnen staan. Loreintz Rosier raakt de bal niet helemaal vol, maar Heracles-keeper Brouwer moet wel gestrekt richting de hoek. Niet lang daarvoor had Engels geel gekregen na een flinke duw tegen zijn tegenstander. een actie waar veel frustratie in leek te zitten. Heracles moet uitkijken dat het deze wedstrijd niet al heel snel uit handen geeft,

20:25

FOR-HER | 24' DOELPUNT FORTUNA SITTARD!

Milan Robberechts mag voor het eerst in de basis starten en bekroont dat met een doelpunt. De jonge Belg loopt door op een doorgeschoten bal en wipt de de bal netjes langs keeper Ivor Pandur. 2-0 voor Fortuna, dat het juist wat moeilijker had in deze fase.

20:06

FOR-HER | 6' DOELPUNT FORTUNA SITTARD!

Daar is heel snel de voorsprong voor Fortuna, dat in de afgelopen zes competitiewedstrijden maar een keer wist te scoren. Rodrigo Guth, de Braziliaan met Duitse roots, kopt uit een corner van Alen Halilovic van dichtbij raak.

Een mooi cadeautje wat Guth zichzelf daar geeft, want de verdediger is vandaag 23 jaar oud geworden.

20:04

FOR-HER | 1' Aftrap

De wedstrijd in Sittard tussen de 10 en 14 van de eredivisie is inmiddels begonnen.

20:00

FOR-HER | Opstelling Heracles

Heracles Almelo

@HeraclesAlmelo

🚨 𝗢𝗽𝘀𝘁𝗲𝗹𝗹𝗶𝗻𝗴 
↳ Basisplaatsen voor Sem Scheperman en Sava Čestić.

#FORHER #WijZijnHeracles | Powered by @UnibetNL https://t.co/Lr5LL2QmNt

18:53

10 november 2023

19:58

FOR-HER | Opstelling Fortuna

Fortuna Sittard

@FortunaSittard

Alle namen! 🔥 https://t.co/grZqvjoSVT https://t.co/c4GYdPaOmY

19:03

10 november 2023

19:19

Vanavond ook vier wedstrijden in de eredivisie vrouwen

Azerion Vrouwen Eredivisie

@VrEredivisie

Het programma van 𝘀𝗽𝗲𝗲𝗹𝗿𝗼𝗻𝗱𝗲 𝟴! 🫵

Ga jij dit weekend een wedstrijd bezoeken of op tv kijken? 👀📺
 
#AzerionVrouwenEredivisie https://t.co/oip3Y0C0Wt

16:18

9 november 2023

18:41

Eritrea trekt zich terug voor WK-kwalificatie, zes dagen voor duel met Marokko

Eritrea zal sowieso niet te zien zijn op het komende WK, dat in 2026 in de Verenigde Staten, Canada en Mexico gehouden zal worden. De Eritrese voetbalbond heeft laten weten dat het zich terugtrekt uit de WK-kwalificatiereeks. Volgende week donderdag zou Marokko de eerste tegenstander zijn in de WK-kwalificatie.

Eritrea, dat ook nog met Zambia, Congo, Tanzania en Niger in groep E van de Afrikaanse WK-kwalificatie zat, heeft geen reden opgegeven voor de terugtrekking. De groep gaat nu verder met vijf in plaats van zes landen. Het speelschema blijft ongewijzigd.

Het is niet de eerste keer dat Eritrea geen team afvaardigt voor een kwalificatiereeks. Zo trok het land zich ook al terug voor de kwalificatie voor de Afrika Cup van vorig jaar, net als in 2015. Ook de kwalificatie voor het WK van 2010 ging aan het land voorbij. Overigens wist het land nog nooit een WK-kwalificatiewedstrijd te winnen.

In totaal liggen er negen tickets klaar voor de Afrikaanse landen. De winnaars van de negen groepen gaan naar het WK. Daarna spelen de vier beste nummers twee uit de negen groepen play-off-wedstrijden. De winnaar van de play-offs plaatst zich voor de intercontinentale play-offs, waar nog een ticket voor het WK te winnen valt.

17:57

Slot: 'Feyenoord en AZ al jaren aan elkaar gewaagd'

Geen persconferentie vandaag van Feyenoord, maar trainer Arne Slot blikt op de eigen website wel vooruit op de topper tegen AZ. Zo vertelt de trainer dat hij na de nederlaag in de Champions League tegen Lazio nog wel even terug heeft gedacht aan die wedstrijd.

""Tijdens de terugvlucht schiet het resultaat nog wel een aantal keer door je hoofd, net als de stand in de poule"", aldus Slot. ""Maar de Champions League staat nu even stil, dat moeten we parkeren en ons richten op de competitie. Zondag moeten we er weer staan.""

Na de eerste wedstrijd tegen Lazio, die Feyenoord met 3-1 won, werd er in de competitie verloren van FC Twente. In dat duel kwam Feyenoord niet goed voor de dag, iets wat Slot nu graag anders ziet.

""Dat moet zondag beter, ook omdat we op de ranglijst gelijk staan met AZ. We zijn al jaren aan elkaar gewaagd zijn, ik verwacht dat dat ook zondag het geval is. Daarnaast lijken onderlinge duels dit seizoen nog belangrijker, omdat het op de ranglijst dichtbij elkaar staat.""

17:40

Nieuwkoop vraagteken voor topper tegen AZ

Feyenoord kan zondag in de topper tegen AZ mogelijk niet beschikken over Bart Nieuwkoop. De rechtsback liep dinsdag tegen Lazio in Rome een hoofdblessure op en werd halverwege de eerste helft vervangen. ""Voor Bart wordt de wedstrijd van zondag een race tegen de klok"", zei trainer Arne Slot. ""We bekijken morgen tijdens onze laatste training of hij inzetbaar is.""  De wedstrijd tussen nummer twee AZ (10-26) en nummer drie Feyenoord (11-26) begint zondag om 16.45 uur. 

17:19

Dost laat ICD plaatsen en mag naar huis

Bas Dost heeft het ziekenhuis in Amsterdam verlaten en vervolgt revalidatie thuis. Bij de 34-jarige spits werd afgelopen week een ICD geplaatst. Een ICD is een inwendige defibrillator die ingrijpt bij hartritmestoornissen, waarmee bijvoorbeeld ook Daley Blind al ruim drie jaar speelt. 

Dost zakte op 29 oktober in de slotfase van het eredivisieduel met AZ in Alkmaar plotseling in elkaar. Na behandeling op het veld kwam hij weer bij kennis en werd hij afgevoerd naar het ziekenhuis. ""Ik ben blij weer thuis te zijn en ga nu in alle rust herstellen"", zegt Dost op de NEC-site. ""Ik wil graag nog een dankwoord richten aan iedereen die me de afgelopen periode heeft gesteund. We waarderen dat ontzettend.""

17:18

AZ-trainer Jansen niet bang voor tweede wedstrijd met veel intensiteit

Een dag na de verloren wedstrijd tegen Aston Villa in de Conference League moet bij AZ de blik alweer op komende zondag, want dan wacht de topper tegen Feyenoord. AZ-trainer Pascal Jansen denkt niet dat de wedstrijd al beslissend gaat zijn in de strijd om de titel. ""Ik denk dat het daar nog iets te vroeg voor is. In de competitie zijn we redelijk op weg, maar we hebben nog een lange weg te gaan met z'n allen.""

AZ overwinterde de afgelopen seizoenen in Europa, maar zakte daardoor in de eredivisie wel weg na de winterstop. Verslaggever Joep Schreuder vroeg Jansen of hij het als een voordeel zou zien als AZ uitgeschakeld wordt in Europa. ""Nee, geen seconde. Zolang we nog strijden voor een plek in Europa na de winterstop dan zullen we er alles aan doen"", was het resolute antwoord van de trainer.

Zondag dus de topper tegen Feyenoord, die AZ vorig jaar in de slotfase verloor door een zondagsschot van de inmiddels vertrokken Marcus Pedersen. Twee keer in korte tijd een wedstrijd spelen met veel intensiteit, kunnen AZ en Feyenoord dat wel? ""We zullen moeten"", aldus Jansen. ""Aan de andere kant, zijn het twee ploegen die gewend zijn aan het feit dat ze zo snel achter elkaar moeten spelen. Het wordt een interessante wedstrijd.""

16:57

Programma eerste divisie: Willem II kan koppositie pakken

Willem II kan na de nederlaag van vrijdag bij Jong Ajax (1-0) de winnende draad weer oppakken in de eerste divisie. De Tilburgers wonnen inclusief één bekerduel alle voorgaande zeven duels onder trainer Peter Maes, die de ontslagen Reinier Robbemond halverwege september opvolgde.

Bij winst gaat Willem II voorlopig aan kop in de eerste divisie. Koploper Roda JC Kerkrade (27 punten) en nummer drie ADO Den Haag (evenals Willem II 26 punten) komen zondag pas in actie. 

Programma vrijdag

FC Dordrecht - Jong PSV (20.00 uur)

FC Eindhoven - VVV-Venlo (20.00 uur)

FC Emmen - FC Den Bosch (20.00 uur)

Jong AZ - Helmond Sport (20.00 uur)

NAC Breda - Jong Ajax (20.00 uur)

Telstar - De Graafschap (20.00 uur)

TOP Oss - MVV Maastricht (20.00 uur)

Willem II - Jong FC Utrecht (20.00 uur)

Programma zondag  

ADO Den Haag - SC Cambuur (14.30 uur)

Roda JC Kerkrade - FC Groningen (16.45 uur)

16:17

Eiting voor het eerst in de basis bij FC Twente 

Bij afwezigheid van de geschorste Michal Sadílek staat Carel Eiting zaterdag thuis tegen NEC voor het eerst in de basis bij FC Twente. De 25-jarige middenvelder maakte twee maanden geleden een veelbesproken transfer van FC Volendam naar Twente. 

Eiting krijgt als vervanger van Sadílek de voorkeur boven Youri Regeer. ""Youri heeft prima gespeeld de laatste wedstrijden, maar het zijn andere type spelers"", zei trainer Joseph Oosting. ""We hebben gekeken naar wat we nodig hebben tegen NEC. en uiteindelijk gekozen voor Carel om te starten.""

16:05

Bosz tevreden over PSV, maar: 'Wij kunnen altijd beter'

15:36

Oranje-afvaller Maatsen krijgt oproep voor Jong Oranje

Ian Maatsen viel af voor het Nederlands elftal, maar heeft wel een oproep gekregen voor de selectie van Jong Oranje voor de EK-kwalificatiewedstrijden tegen Gibraltar (16 november) en Zweden (20 november). De 21-jarige linksback van Chelsea werd begin oktober vanuit Jong Oranje overgeheveld naar het Nederlands elftal voor de EK-kwalificatiewedstrijden tegen Frankrijk en Griekenland, maar kwam niet in actie.

Onder de 23 spelers die door bondscoach Michael Reiziger werden geselecteerd zitten ook Rav van den Berg (Middlesbrough) en Emmanuel Emegha (Strasbourg). In de voorgaande interlandperiode waren de twee nog afwezig. Jong Oranje gaat met twaalf punten uit vier duels aan kop van de groep met Zweden, Georgië, Noord-Macedonië, Moldavië en Gibraltar.

OnsOranje

@OnsOranje

Michael Reiziger’s Jong Oranje! 🔶

16/11 #NEDGIB 🇳🇱🇬🇮
↳ https://t.co/e5MAMhA1XA 🎫
20/11 #SWENED 🇸🇪🇳🇱

#TheNextUp #NothingLikeOranje https://t.co/WD3ngRZdfU

14:05

10 november 2023

15:22

Bosz verwacht Lang binnen maand terug bij PSV

PSV-aanvaller Noa Lang liep op 8 oktober in de eredivisiewedstrijd tegen Sparta Rotterdam een hamstringblessure op. Coach Peter Bosz verwacht dat de aanvaller binnen een maand weer fit is. ""Hij is volop aan het trainen en dat gaat goed"", zegt Bosz. ""Het zal niet nog een keer zo lang duren als dat hij nu weg is.""

Op het programma voor PSV na de interlandperiode staan na de interlandperiode achtereenvolgens de wedstrijden tegen PEC Zwolle, FC Twente, Sevilla, Feyenoord en sc Heerenveen op het programma. Als we de woorden van Bosz letterlijk nemen, kan Lang in ieder geval op 12 december in de thuiswedstrijd tegen Arsenal in de Champions League weer van de partij zijn.

15:10

Bosz boos: 'Waarom mogen Mauro en Obispo niet meedoen bij Jong PSV?' 

PSV-coach Peter Bosz heeft zich tijdens de persconferentie in Eindhoven beklaagd over de regelgeving met betrekking tot beloftenteams in de eerste divisie. Beloftenteams mogen alleen bestaan uit spelers die in het betreffende seizoen 23 jaar of jonger zijn. Dit betekent voor Bosz dat hij de van langdurige blessures herstelde Mauro Júnior (24) en Armando Obispo (24) geen wedstrijdritme kan laten opdoen bij Jong PSV.

""Dat ze niet bij Jong mee mogen doen en dat de KKD-clubs dat kunnen tegenhouden, vind ik onvoorstelbaar"", zegt de coach. ""Waar moeten wij onze profs laten spelen? Dat kan alleen in vriendschappelijke wedstrijden. Het is, denk ik, in het belang van het Nederlandse voetbal dat die jongens hun minuten maken. Voordat ik naar het buitenland ging, mocht je nog gebruikmaken van dispensatiespelers. Dat is nu helemaal afgeschaft en dat is te gek voor woorden.""

14:45

Tottenham-coach brengt slecht nieuws over Van de Ven: 'Tot nieuwe jaar uitgeschakeld'

Tottenham Hotspur-trainer Ange Postecoglou verwacht dat Micky van de Ven pas volgend jaar weer in actie kan komen voor Tottenham Hotspur. De verdediger liep maandag tegen Chelsea (1-4 verlies) een hamstringblessure op en ontbrak vanwege die kwetsuur in de selectie van Oranje.

""Micky heeft een hamstringblessure, waarvan we wisten dat het een serieuze blessure was"", zei de coach. ""We hebben het dan over (een afwezigheid van) een paar maanden, tot in het nieuwe jaar.""

Lees meer. 

14:14

Hato kan zich bij jongste Oranjedebutanten ooit voegen

Jorrel Hato kreeg vandaag zijn eerste uitnodiging voor het Nederlands elftal. De 17-jarige Ajacied kan op 18 november thuis tegen Ierland zijn debuut maken in Oranje. Hij is dan 17 jaar en 256 dagen oud en wordt in dat geval de op-vier-na-jongste international (m) ooit en na Matthijs de Ligt de jongste naoorlogse international. Check de huidige top 5 hieronder.

Jongste debutanten Nederlands elftal

14:05

Suárez kan het nog: razendsnelle hattrick voor Grêmio

Luis Suárez gaat op zijn oude dag gewoon door met scoren. De 36-jarige aanvaller maakt binnen twintig minuten drie doelpunten voor Grêmio tegen koploper Botafogo in de Braziliaanse competitie (3-4 winst). 

14:00

Vitesse 'moet winnen' volgens Van Ginkel: 'Anders blijf je onderin hangen'

13:51

'Harde woorden soms noodzakelijk' bij dolende hekkensluiter Vitesse

In het eredivisieseizoen waarin Ajax een week onderaan de ranglijst stond en ook FC Utrecht dramatisch begon, werd de crisis in Vitesse bijna over het hoofd gezien. ""Daar heb ik nog nooit gestaan"", zegt aanvoerder Marco van Ginkel over de laatste plaats op de ranglijst waar Vitesse zich bevindt.

Lees meer. 

13:45

Bosz blij voor Schouten: 'Onze Jerdy doet het geweldig'

PSV-coach Peter Bosz snapt dat middenvelder Jerdy Schouten vandaag na ruim een jaar is teruggekeerd in de selectie van het Nederlands elftal. ""Logisch"", zegt Bosz. ""Onze Jerdy doet het geweldig. Hij is heel constant, laat het wekelijks zien. Mooi voor hem, mooi voor PSV. Het was een van zijn redenen om bij PSV te tekenen. Dat hij weer voor het Nederlands elftal wilde spelen. Hij heeft gelijk gekregen.""

De 26-jarige Schouten maakte ruim een jaar geleden voor het laatst deel uit van de selectie van het Nederlands elftal. Op 8 juni speelde hij onder bondscoach Louis van Gaal tegen Wales (1-2 winst) zijn enige interland.

Lees meer. 

13:26

Barça herdenkt '50 jaar met Johan Cruijff' met erewedstrijd 

Op 28 oktober 1973 speelde Johan Cruijff zijn eerste officiële wedstrijd voor FC Barcelona. De rest is geschiedenis. Cruijff werd Barça en Barça werd Cruijff, als speler en later als trainer. Om het moment van vijftig jaar met Cruijff te vieren, spelen oud-spelers van FC Barcelona op 26 november een erewedstrijd tegen oud-spelers uit de rest van Spanje in het Estadi Johan Cruyff, het tweede, kleine stadion van de Catalaanse club. 

13:21

Tottenham-middenvelder Maddison haakt af bij Engeland

Engeland kan geen beroep doen op middenvelder James Maddison van Tottenham Hotspur voor de komende EK-kwalificatieduels met Malta en Noord-Macedonië. De 26-jarige international kampt met een enkelblessure, zo meldt de club uit Londen.

Maddison liep de blessure op tijdens de 4-1-thuisnederlaag tegen Chelsea afgelopen maandag, waarin hij tijdens de blessuretijd van de eerste helft werd gewisseld. Ook Oranje-international Micky van de Ven van Tottenham raakte geblesseerd tijdens de wedstrijd, terwijl de nummer twee van de Premier League eveneens Richarlison, Ivan Perisic, Ben Davies en Manor Solomon mist door fysieke problemen.

13:14

Ierse spits Ferguson (19) krijgt nieuw contract bij Brighton

Brighton & Hove Albion heeft de jonge spits Evan Ferguson beloond met een nieuw contract. De 19-jarige Ierse international ligt nu tot medio 2029 vast bij de Engelse club. ""Evan verdient dit nieuwe contract en hij heeft een prachtige toekomst voor zich"", aldus Brighton-trainer Roberto De Zerbi.

Ferguson geldt als een van de grootte talenten van de Premier League. De spits maakte dit seizoen vijf doelpunten in de Engelse competitie. Als invaller deed hij donderdag mee tegen Ajax in de Europa League. Ferguson behoort tot de Ierse selectie die het op 18 november in Amsterdam opneemt tegen het Nederlands elftal. 

13:09

NOS vernieuwt Studio Sport Eredivisie op zondagavond

Met het bord op schoot eten kan altijd nog, maar de NOS steekt de uitzending NOS Studio Sport Eredivisie op zondagavond 19.00 uur in een nieuw jasje. Vanaf aankomende zondag voorziet analist Leonne Stentler de eredivisiesamenvattingen van voetbalanalyses en andere inzichten. Gert van 't Hof presenteert de uitzendingen.

12:37

Voormalig Heracles-doelman Blaswich debuteert in Duitse selectie

Janis Blaswich is voor het eerst geselecteerd voor de Duitse voetbalploeg. De 32-jarige Blaswich verruilde Heracles Almelo in 2022 na vier seizoenen voor RB Leipzig. Bij de Duitse topclub begon hij als tweede doelman, maar toen Péter Gulácsi een zware blessure opliep, werd Blaswich eerste keus. Ook toen Gulácsi weer fit was, bleef Blaswich eerste keus.

De inmiddels weer fitte Manuel Neuer liet eerder deze week weten zich nog niet beschikbaar te stellen. De keeper van Bayern München staat sinds kort weer in het doel na een vorig jaar opgelopen beenbreuk tijdens een skivakantie. Ook ploeggenoot Jamal Musiala is afwezig. Hij raakte woensdag in de Champions League-wedstrijd tegen Galatasaray geblesseerd.

Blaswich is niet de enige debutant in de selectie van bondscoach Julian Nagelsmann. Ook Werder Bremen-spits Marvin Ducksch is voor het eerst opgeroepen. Duitsland oefent op 18 november in Berlijn tegen Turkije en drie dagen later in Wenen tegen Oostenrijk. Duitsland is in 2024 gastheer van het EK voetbal en speelt in aanloop louter oefeninterlands.

12:07

Hato (17) debuteert, Schouten terug, geen De Jong, De Ligt en Van de Ven

Verdediger Jorrel Hato (Ajax) debuteert in de selectie van het Nederlands elftal. Bondscoach Ronald Koeman heeft de 17-jarige speler van Ajax, die niet in de voorselectie zat, opgeroepen voor de EK-kwalificatiewedstrijden tegen Ierland en Gibraltar. Hato profiteert van de afwezigheid van onder anderen Matthijs de Ligt (Bayern München en Micky van de Ven (Tottenham Hotspur).

Lees meer. 

11:18

Yilmaz stapt na maand op bij Besiktas

Het trainersavontuur van Burak Yilmaz bij Besiktas heeft niet lang geduurd. De voormalig speler van Fortuna Sittard begon een maand geleden aan zijn eerste trainersklus, maar is nu al opgestapt. ""We bedanken Burak Yılmaz voor zijn inspanningen"", meldt de club. ""We wensen hem succes in zijn verdere loopbaan.""

Onder leiding van Yilmaz won Besiktas van Gaziantep en Istanbulspor en werd verloren van Galatasaray en Antalyaspor. De club staat momenteel vijfde in de Turkse competitie. In de Conference League verloor Besiktas donderdag thuis van het Noorse FK Bodø/Glimt (1-2). 

10:42

Klopp ergert zich kapot: 'Wie heeft bedacht de persconferentie hier te houden?'

Tijdens de persconferentie na de Europa League-wedstrijd tussen Toulouse en Liverpool (3-2) is luid gezang van fans van de thuisploeg te horen. Liverpool-trainer Jürgen Klopp snapt er niets van. ""Wie heeft bedacht de persconferentie hier te houden?"", vraagt de coach zich af. ""Wow...""

10:38

Brighton-coach De Zerbi prijst Van Hecke: 'Klaar voor Oranje'

Brighton & Hove Albion-coach Roberto De Zerbi heeft een tip voor Koeman. Na het Europa League-duel met Ajax was hij lovend over zijn verdediger Jan Paul van Hecke. ""Ook vandaag speelde hij weer sterk, terwijl Brobbey een goede speler is"", zei de Italiaan. ""Ik denk dat hij klaar is voor Oranje. Maar dat is niet mijn job. Hopelijk haalt hij het.""

10:24

Oranjeselectie Ronald Koeman: De Ligt en Van de Ven geblesseerd

Bondscoach Ronald Koeman maakt rond het middaguur zijn selectie bekend voor de komende EK-kwalificatiewedstrijden tegen Ierland en Gibraltar. Op de voorlopige lijst van 26 spelers van twee weken geleden stonden alleen maar de op dat moment fitte spelers. Van die spelers is nu echter niet iedereen meer fit. Zo raakte Matthijs de Ligt opnieuw geblesseerd aan zijn knie en Micky van de Ven liep een hamstringblessure op.

De twee verdedigers lijken de komende interlandperiode te moeten missen en het is de vraag hoe Koeman dat gaat oplossen. Verdediger Sven Botman (Newcastle United), middenvelders Frenkie de Jong (FC Barcelona) en Teun Koopmeiners (Atalanta) en aanvallers Cody Gakpo (Liverpool) en Memphis Depay (Atlético Madrid) ontbraken vanwege blessures al in de voorselectie.

Van bovengenoemde vijf maakten alleen Gakpo en Koopmeiners inmiddels hun rentree. Zij kunnen dus weer op een selectie rekenen. Verder wordt het een spannende middag voor onder anderen Jerdy Schouten, die meer dan een jaar na zijn eerste en enige interland kan terugkeren.

10:14

Vanavond Fortuna Sittard - Heracles: clubs uit vorm

De twaalfde speelronde van de eredivisie begint vrijdag met Fortuna Sittard tegen Heracles Almelo, de nummer 14 tegen de nummer 10 van de eredivisie. Beide teams zijn hopeloos uit vorm.

De Limburgers Sittard waren ongeslagen na 5 eredivisieduels, maar pakten vervolgens nog maar 1 punt in de 6 competitieduels die volgden (0-0 thuis tegen FC Utrecht).

Heracles Almelo had dit seizoen 6 punten na 3 duels, maar won vervolgens maar 1 van zijn 8 eredivisiewedstrijden die volgden: een 2-1 zege tegen PEC Zwolle op 1 oktober.

10:02

Terug naar gisteravond: verlies Ajax, AZ én Liverpool

09:35

Welkom!

Welkom bij ons vaste vrijdagblog Warming-up. Hierin volgen we het laatste nieuws en komen alle wetenswaardigheden in de aanloop naar het nationale en internationale voetbalweekend voorbij. Rond het middaguur maakt Ronald Koeman de selectie van Oranje bekend en we peilen met onze verslaggevers de stemming bij Vitesse, PSV en AZ.",2023-01-01,2023-11-01,2023-11-06
42790624,'Evacuaties vanuit Gaza naar Egypte opnieuw opgeschort',NOS.nl,2023-11-10,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:47

WHO: 250 Palestijnse medische faciliteiten aangevallen sinds 7 oktober

Sinds de terroristische aanval van Hamas op 7 oktober zijn 250 medische faciliteiten in de Gazastrook en de Westelijke Jordaanoever aangevallen. In Israël staat dat aantal op 25. Dat zei topman Tedros van de Wereldgezondheidsorganisatie (WHO) vanavond op een bijeenkomst van de VN Veiligheidsraad.

Tedros gaf de VN-lidstaten een update over de nijpende gezondheidssituatie in de Gazastrook. ""Terwijl steeds meer mensen zich verzamelen in een kleiner gebied, wordt de kans op uitbraken van diarree, luchtwegaandoeningen en huidinfecties groter.""

De WHO meldde eerder vandaag dat 20 van de 36 ziekenhuizen in Gaza buiten gebruik zijn. ""Operaties worden uitgevoerd zonder verdoving"", aldus Tedros. ""De WHO blijft oproepen tot onbelemmerde toegang om humanitaire hulp te bieden aan de burgers van Gaza, die niet verantwoordelijk zijn voor dit geweld, maar lijden op een manier die wij ons hier in deze zaal niet kunnen voorstellen.""

21:56

'Terugbrengen gijzelaars zou allergrootste prioriteit moeten zijn'

21:40

D66-leden roepen op geen reserve-onderdelen F-35 aan Israël te leveren

Een deel van de D66-leden roept het demissionaire kabinet in een open brief op om geen reserve-onderdelen voor gevechtsvliegtuigen meer aan Israël te leveren. Het gaat om reserve-onderdelen voor F-35's. Nederland levert die onderdelen aan onder meer Israël vanuit een internationaal F-35-programma.

Deze week schreef NRC dat juristen op het ministerie van Buitenlandse Zaken naar aanleiding van de leveringen gewaarschuwd hebben voor schendingen van het oorlogsrecht, omdat Israël de gevechtsvliegtuigen gebruikt bij bombardementen op Gaza. De Nederlandse regering heeft de mogelijkheid om de leveringen te stoppen als ze ingaan tegen het buitenlandbeleid.

De oproep is een initiatief van Yousef Assad, vicefractievoorzitter van D66 Den Haag. De brief is ondertekend door ruim honderd leden van D66 en Jonge Democraten, de jongerentak van de partij.

20:47

Israël verlaagt dodental van Hamas-aanval

Israël heeft het aantal dodelijke slachtoffers van de terreuraanval van Hamas op 7 oktober naar beneden bijgesteld. Het aantal is verlaagd van ongeveer 1400 naar 1200, meldt het ministerie van Buitenlandse Zaken.

""Dit is het geactualiseerde aantal. Dat is vanwege het feit dat er een hoop lichamen nog niet geïdentificeerd waren. We denken nu dat die van terroristen zijn en niet van Israëlische slachtoffers"", zegt een woordvoerder van het ministerie tegen persbureau AFP.

20:36

'Evacuaties vanuit Gaza naar Egypte opnieuw opgeschort'

Evacuaties vanuit de Gazastrook naar Egypte zijn opgeschort. Dat melden Egyptische en Palestijnse bronnen aan persbureau Reuters. De opschorting zou komen door problemen met het vervoeren van gewonden uit Gaza naar de grens.

De grensovergang tussen Gaza en Egypte werd op 1 november geopend voor mensen met een buitenlands paspoort of een andere band met het buitenland. Ook mochten Palestijnen die dringend medische hulp nodig hadden naar Egypte voor behandeling. Sinds het openen van de grensovergang is de evacuatie twee keer opgeschort vanwege bombardementen waarbij ook medische konvooien werden getroffen.

Er stonden vandaag voor het eerst in dagen weer mensen met een Nederlandse verblijfsvergunning op de lijst, zo blijkt uit stukken die de autoriteiten in Gaza hebben gepubliceerd. Of zij daadwerkelijk vandaag de grens hebben overgestoken, is onbekend.

Volgens Egyptische bronnen zijn enkele tientallen mensen met een buitenlands paspoort en gewonden vandaag de grens overgestoken voordat de overgang dichtging. Het is nog onduidelijk wanneer de grensovergang weer opengaat.

20:07

Israëlisch leger gaat niet in op onderhandelingen over gijzelaars

Een Israëlische betrokkene bevestigt tegenover Israëlische media dat er ""aanzienlijke vooruitgang"" is geboekt in de onderhandelingen over vrijlating van gijzelaars. Ook de New York Times schrijft over twee voorstellen die momenteel op tafel zouden liggen, waarbij uiteindelijk honderd gijzelaars in Gaza zouden worden vrijgelaten door Hamas. Dat zou in ruil zijn voor toezeggingen over korte gevechtspauzes en het vrijlaten van Palestijnen uit Israëlische gevangenissen.

Zulke berichten komen de laatste tijd vaker naar buiten; tot een deal over vrijlating van grote aantallen gijzelaars is het tot nu toe niet gekomen.

Het bericht wordt niet bevestigd door het Israëlische leger. Een woordvoerder herhaalde vanavond zijn eerdere oproep om de berichten niet voor waar aan te nemen, tenzij ze van het leger afkomstig zijn. ""We zijn constant proactief bezig om de gijzelaars terug te halen. Die processen zijn ingewikkeld en zullen nog tijd kosten. We zullen geen kans missen om gijzelaars naar huis te brengen.""

18:45

In beeld: dag 35 van de oorlog in Gaza

18:03

Blinken: meer doen om burgers in Gaza te beschermen

De Amerikaanse minister van Buitenlandse Zaken Antony Blinken heeft gezegd dat er meer gedaan moet worden om burgers in Gaza te beschermen. Hij waardeert de stappen die Israël heeft genomen om het aantal burgerslachtoffers te beperken, waaronder de op donderdag geïntroduceerde dagelijkse 'humanitaire pauzes', maar het is volgens hem niet genoeg.

Blinken sprak zich niet eerder zo stellig uit over het geweld tegen burgers. ""Veel te veel Palestijnen zijn gedood; en veel te veel Palestijnen hebben de afgelopen weken moeten lijden"", zei hij in New Delhi, waar vandaag een einde kwam aan zijn rondreis door het Midden-Oosten en Azië.

""En we willen al het mogelijke doen om te voorkomen dat ze getroffen worden en om de hulp die ze krijgen te maximaliseren"", aldus Blinken, die eraan toevoegde dat Washington daarover in gesprek gaat met Israël.

17:45

Rode Kruis: 'Zorg in Gaza dreigt nu echt om te vallen'

Het Internationaal Comité van het Rode Kruis (ICRC) waarschuwt dat de zorg in Gaza nu echt dreigt om te vallen. Volgens de hulporganisatie is er een punt bereikt waar geen weg meer terug is zonder de levens van duizenden gewonde, zieke en gevluchte mensen in gevaar te brengen.

Het ICRC vraagt ook aandacht voor de kinderziekenhuizen Al Nasser en Al Rantas, die ook niet voor het geweld gespaard blijven. Daarnaast zegt het dat de belangrijke ziekenhuizen Al Shifa en Al Quds zwaar te lijden hebben.

Het ICRC noemt het een ""zware klap"" dat er momenteel aanvallen uitgevoerd worden op ziekenhuizen. ""De regels rond oorlogsvoering zijn helder. Ziekenhuizen genieten bijzondere bescherming onder internationaal humanitair recht"", staat in een verklaring. ""Deze bescherming is niet alleen een juridische verplichting, maar ook een morele plicht om mensenlevens te redden in deze vreselijke tijden.""

17:24

'Indonesisch ziekenhuis Gaza zonder stroom'

Palestijnse media melden dat het Indonesische ziekenhuis in het noorden van Gaza volledig zonder stroom is komen te zitten. Als dat echt zo is, dan heeft dat catastrofale gevolgen voor patiënten in het ziekenhuis. Operaties kunnen dan niet meer worden uitgevoerd en medische apparatuur zal niet meer werken.

Eerder vandaag meldden de Palestijnse autoriteiten onder gezag van Hamas dat het ziekenhuis beschadigd is door Israëlische bombardementen.

16:25

Netanyahu: 'Israëlisch leger zal controle houden over Gaza'

Het Israëlische leger zal volgens premier Netanyahu de controle houden over Gaza na de oorlog. Dat heeft hij gezegd tegen burgemeesters van Israëlische plaatsen dicht bij de Gazastrook. ""We zullen de controle niet aan internationale troepen overdragen"", verduidelijkte hij in de bijeenkomst met de burgemeesters.

Een paar uur geleden zei Netanyahu nog tegen de Amerikaanse nieuwszender Fox News dat Israël de Gazastrook niet wil veroveren, bezetten of regeren. Hij had het over een burgerregering die in Gaza moet worden gevormd, maar zei ook dat Israël ervoor zal zorgen dat een aanslag als die van 7 oktober niet nog eens zal gebeuren.

Dinsdag verkondigde Netanyahu dat Israël een ""blijvende veiligheidsverantwoordelijkheid"" zal houden in de Gazastrook. In een reactie op die uitspraak zei de VS tegen een naoorlogse bezetting van Gaza te zijn. Ook stelde de VS voor om een internationale troepenmacht naar Gaza te sturen, mogelijk met deelname van Arabische buurlanden, om de veiligheid in de Gazastrook te garanderen totdat er een ""functionerende"" Palestijnse regering is.

15:47

Ziekenhuisdirecteur: 50 doden bij aanval op een school in Gaza-stad

Bij een aanval op een school in Gaza-stad zijn 50 doden gevallen, zegt de directeur van het ziekenhuis Al Shifa. De lichamen zouden geborgen zijn in de Al Buraqschool. De slachtofferaantallen zijn nog niet onafhankelijk bevestigd.

De school zou zijn geraakt door luchtaanvallen.

15:15

'Hevige gevechten bij het Al Quds-ziekenhuis in Gaza-Stad'

Hulporganisatie de Palestijnse Rode Halve Maan meldt dat er hevige gevechten aan de gang zijn bij het Al Quds-ziekenhuis in Gaza-Stad. De organisatie, die deel uitmaakt van het Internationale Rode Kruis, zegt dat onder meer Israëlische sluipschutters het ziekenhuis onder vuur nemen. Daarbij zouden meerdere gewonden zijn gevallen, waaronder ontheemden die verblijven in het ziekenhuis.

Volgens de Palestijnse Rode Halve Maan is er al zeker één dode en zijn er 28 gewonden gevallen.

15:08

'Palestijnen aangevallen ondanks humanitaire corridor'

Nieuwszender Al Jazeera meldt dat vluchtende Palestijnen ondanks de humanitaire corridor worden aangevallen door Israëlische tank. Volgens de eerste berichten zijn de mensen doelwit op de Salah al-Din-weg.

Dat is de hoofdweg van het noorden van de Gazastrook naar het zuiden die veilig zou blijven. Op beelden is te zien dat mensen vanaf de hoofdweg met spoed naar het Al-Aqsa-ziekenhuis worden gebracht. Daaronder zijn ook vrouwen en kinderen. 

15:03

Opnieuw gevechten tussen Israël en Hezbollah

In het grensgebied tussen Israël en Libanon zijn vandaag opnieuw gevechten geweest tussen strijders van Hezbollah en het Israëlische leger. Dat melden verschillende media, waaronder persbureau DPA. Israël zou meerdere artillerieaanvallen hebben uitgevoerd. Hezbollah zegt dat het Israëlische troepen heeft geraakt. Over slachtoffers is niks bekend.

DPA meldt dat er tijdens de gevechten ook een Libanees ziekenhuis in het grensgebied is geraakt. Het Libanese ministerie van Volksgezondheid veroordeelt de aanval ""in de sterkst mogelijke bewoordingen"" en houdt Israël verantwoordelijk. Bij de aanval zou één ziekenhuismedewerker gewond zijn geraakt.

Het Israëlische leger zegt momenteel het incident te onderzoeken.

14:37

Palestijnse gezondheidsministerie: ruim 11.000 doden

Het Palestijnse gezondheidsministerie in de Gazastrook zegt dat er 11.078 Palestijnen om het leven zijn gekomen bij de oorlog tussen Hamas en Israël. Onder de doden zijn volgens het door Hamas geleide ministerie 4506 kinderen. Ook zouden er 27.490 gewonden zijn gevallen.

Volgens het ministerie zijn 21 van de 36 ziekenhuizen in de Gazastrook buiten gebruik.

14:28

'Vier ziekenhuizen Gaza-Stad omsingeld'

Nieuwszender Al Jazeera meldt op basis van getuigen dat het Israëlische leger vier ziekenhuizen in Gaza-Stad heeft omsingeld. Tanks en andere gepantserde voertuigen hebben het gebied rondom de ziekenhuizen volledig afgesloten.

De ziekenhuizen zijn behalve plekken waar gewonden behandeld worden ook locaties waar nog altijd veel ontheemden onderdak vinden. Volgens Al Jazeera hebben mensen vanuit de ziekenhuizen oproepen verstuurd om te kunnen vluchten. Zonder hulp van internationale hulporganisaties als het Rode Kruis is dat vrijwel onmogelijk. De reis is te gevaarlijk omdat de wegen naar het zuiden geregeld worden gebombardeerd.

Volgens het Israëlische leger bevinden zich tunnelnetwerken van Hamas onder de ziekenhuizen.

13:50

Turkije stuurt schip met noodziekenhuis naar Gaza

Turkije heeft een schip met een noodziekenhuis erop naar Gaza gestuurd. Om oorlogsslachtoffers te behandelen zijn in totaal 51 containers met medische benodigdheden, generatoren en twintig ambulances aan boord van een schip geladen dat van de Alsancakhaven in Izmir naar Egypte wordt gestuurd. Dat heeft de Turkse minister van Volksgezondheid Koca gezegd.

Het schip komt naar verwachting morgen aan. Volgens Koca heeft het schip een volwaardig veldhospitaal met operatiekamers en intensive cares aan boord, plus meerdere opblaasbare veldhospitalen. De spullen gaan naar een haven die niet ver van de grensovergang tussen Egypte en Gaza ligt. De Egyptische autoriteiten gaan vervolgens over de coördinatie.

Naast Egypte sturen meerdere landen, waaronder Nederland, schepen met hulpgoederen naar de Gazastrook. Vooralsnog is de hulp die Gaza daadwerkelijk bereikt lang niet genoeg om de ruim 2 miljoen inwoners van de Gazastrook te kunnen helpen.

13:29

Duizenden Palestijnen maken gebruik van humanitaire corridor naar het zuiden

Palestijnen maken massaal gebruik van de humanitaire corridor van het noorden naar het zuiden van Gaza. Op beelden is te zien hoe de enige snelweg om het gevechtsgebied te verlaten volstroomt met duizenden mensen:

Het noorden van de Gazastrook is het middelpunt van de aanvallen van Israël op Hamas. Een woordvoerder van het Israëlische leger liet vandaag weten dat tot 16.00 uur lokale tijd (15.00 uur Nederlandse tijd) de belangrijke weg van het noorden naar het zuiden veilig is om te vluchten.

13:28

'Twee gewonden in Tel Aviv na raketaanvallen Hamas'

In Tel Aviv en omgeving waren sirenes te horen vanwege raketten die Hamas naar eigen zeggen had afgevuurd richting Israël, meldt persbureau Reuters.

De raketaanvallen waren volgens Hamas een reactie op het opgelopen aantal burgerdoden in de Gazastrook. Twee vrouwen in Tel Aviv raakten volgens artsen gewond door granaatscherven.

Sinds 7 oktober zijn volgens het Israëlische leger zo'n 9500 raketten en drones afgevuurd op Israël vanuit Gaza. Daarvan zouden er zo'n 2000 zijn neergehaald door de luchtafweer. Deze negeert projectielen die in onbewoond gebied neerkomen. Van de raketten uit Gaza zou 12 procent binnen Palestijns gebied zijn neergekomen.

13:15

Beelden van schade aan al-Shifa-ziekenhuis in Gaza-Stad

Bij het al-Shifa-ziekenhuis in Gaza-Stad zijn vannacht volgens Palestijnse bronnen zes doden gevallen bij een raketaanval. Aan de binnenplaats van het complex is schade te zien:

12:25

UNRWA: ruim 100 hulpverleners van Verenigde Naties omgekomen sinds start oorlog

Sinds de start van de oorlog tussen Israël en Hamas zijn ruim honderd hulpverleners van de Verenigde Naties omgekomen in Gaza. Dat heeft Philippe Lazzarini, hoofd van de VN-organisatie UNRWA voor Palestijnse vluchtelingen, naar buiten gebracht.

""Het gaat om ouders, leraren, verpleegkundigen, artsen en ondersteunend personeel."", aldus Lazzarini. ""UNRWA rouwt, Palestijnen rouwen, Israëli's rouwen. Om een einde te maken aan deze ramp is nu een humanitair staakt-het-vuren nodig""

12:10

WHO: geweld rondom Al-Shifa ziekenhuis

Er is ""intens geweld"" bij het Al-Shifa ziekenhuis in Gaza-Stad, meldt de Wereldgezondheidsorganisatie. Daarbij citeert de organisatie collega's ter plekke.

Ook chirurg Ahmed Mokhallalati spreekt tegenover Al Jazeera van geweld rondom het ziekenhuis. ""Je kunt veel geweerschoten horen en dan weet je dat de tanks het Al-Shifa-ziekenhuis naderen"", zei hij.

Een ander ziekenhuis, het Al-Rantisi ziekenhuis, wordt volgens Al Jazeera omsingeld. De zender heeft beelden geverifieerd waarin Israëlische tanks en voertuigen te zien zijn voor de poort van het ziekenhuis in de wijk al-Nasser. Ook zijn er geweerschoten te horen.

Twintig ziekenhuizen in Gaza zijn volgens de WHO inmiddels buiten gebruik. Andere ziekenhuizen functioneren gedeeltelijk, meldt de organisatie.

11:05

Bruins Slot: meer gevechtspauzes nodig in Gaza

Er moeten meer gevechtspauzes komen in Gaza, zegt demissionair buitenlandminister Bruins Slot. Voedsel en brandstof zijn volgens haar ""keihard nodig"" in het gebied. ""We doen wat we kunnen om daar op te blijven drukken.""

Vannacht meldde een hooggeplaatste bron bij de Israëlische regering aan The Times of Israel dat er ""tactische en plaatselijke"" gevechtspauzes in het noorden van Gaza zijn. Deze gevechtspauzes van vier uur worden volgens deze bron dagelijks in een andere buurt in het noorden van Gaza ingesteld om burgers de mogelijkheid te geven om naar de al bestaande vluchtroutes te gaan of om naar buiten te gaan om eten, drinken en medicijnen te halen.

10:58

Israël opent corridor en spoort Palestijnen aan te vertrekken

De Arabische mediawoordvoerder van het Israëlische leger zegt op X dat er opnieuw een humanitaire corridor openstaat voor burgers in het noorden van Gaza die naar het zuiden willen vluchten. De woordvoerder zegt dat de Salah al Din-weg, die van het noorden naar het zuiden van de Gazastrook loopt, veilig is tot 16.00 uur lokale tijd (15.00 uur Nederlandse tijd).

""Het noordelijke gebied van de Gazastrook wordt beschouwd als een hevig gevechtsgebied en de tijd dringt om het te evacueren"", zegt de woordvoerder. ""Sluit u aan bij de honderdduizenden die de afgelopen dagen op oproepen hebben gereageerd en naar het zuiden zijn getrokken.""

Een agentschap van het Israëlische ministerie van Defensie, COGAT, deelt deze beelden van Palestijnen die vandaag de weg gebruiken om te vluchten: 

COGAT

@cogatonline

🚨Tens of thousands of Gazans are moving to the southern part of the Gaza Strip for their safety.
For the 6th consecutive day, the @IDF has opened an evacuation corridor. 
The evacuation corridor is open today 9:00-16:00. 

#FreeGaza from Hamas. 
#HumanitarianEffort https://t.co/oB9l5idqSq

9:52

10 november 2023

10:37

Tientallen mensen gearresteerd op de Westelijke Jordaanoever 

Het Israëlische leger heeft nog eens 41 mensen op de door Israël bezette Westelijke Jordaanoever gearresteerd tijdens nachtelijke invallen, zegt legerwoordvoerder Hagari. Volgens hem zijn veertien van hen ""terroristen in de terroristische organisatie Hamas"". Deze informatie kon niet onafhankelijk geverifieerd worden.

Het leger heeft ook beelden van de invallen gedeeld:

דובר צה״ל דניאל הגרי - Daniel Hagari

@IDFSpokesperson

כוחות צה״ל, שב״כ ומג״ב עצרו הלילה ברחבי אוגדת יהודה ושומרון וחטיבת הבקעה והעמקים 41 מבוקשים, מתוכם 14 מחבלים בארגון הטרור חמאס >> https://t.co/gHz2foq3Qw

9:51

10 november 2023

Overigens heeft het Palestijnse persbureau Wafa het over minstens 51 arrestaties, waaronder 25 in Hebron, in het zuiden van de Westelijke Jordaanoever, 14 in Bethlehem en 5 in Jaba.

09:16

Iraanse minister noemt uitbreiding van de oorlog in Gaza onvermijdelijk

De Iraanse buitenlandminister Amirabdollahian heeft in een telefoongesprek met zijn Qatarese collega Thani gezegd dat de oorlog tussen Israël en Hamas gaat uitbreiden. ""Door de toenemende intensiteit van de oorlog tegen de inwoners van Gaza, is een uitbreiding van de oorlog onvermijdelijk"", ze Amirabdollahian, meldt de Iraanse staatsomroep Press TV.

Iran steunt Hamas volledig in de oorlog met Israël. Het land noemde de aanslag van 7 oktober een ""legitieme verdediging tegen het misdadige en onrechtmatige regime"" van Israël.

Hamas komt voort uit de wereldwijd opererende Moslimbroederschap, een organisatie die op haar beurt deels wordt gefinancierd door Qatar. En de leider van Hamas heeft Qatar als thuisbasis. Het rijke oliestaatje werpt zich ook al jaren op als financiële weldoener van de bevolking van Gaza.

Meer over de landen die achter Hamas staan lees je in onderstaand artikel:

09:11

Erdogan: meer hulp voor Gaza 

De Turkse president Erdogan heeft met de Amerikaanse buitenlandminister Blinken gesproken over de verhoging van het dagelijkse aantal hulpvrachtwagens voor Gaza tot minstens 500. Turkije wil in samenwerking met andere landen ambulances, voedsel, water en medicijnen aan Gaza leveren, zei Erdogan tegen verslaggevers.

Daarnaast heeft Turkije voorbereidingen getroffen om gewonde Palestijnen en patiënten met chronische ziekten uit Gaza naar Turkse ziekenhuizen te brengen voor behandeling, zei hij. Ook zal Turkije zich inspannen om de druk op Israël te verhogen om gewonde Palestijnen uit Gaza te kunnen evacueren.

07:32

VN waarschuwt voor stijgende armoede onder Palestijnen 

De Verenigde Naties waarschuwen dat als de Israëlische oorlog tegen Gaza een tweede maand voortduurt, de armoede onder de Palestijnen in Gaza en de bezette Westelijke Jordaanoever met 34 procent zal stijgen. Hierdoor zal bijna nog eens een half miljoen mensen in armoede terechtkomen.

Als de oorlog een derde maand voortduurt, zal het Palestijnse bruto binnenlands product met meer dan 12 procent dalen, met verliezen van 2,5 miljard dollar voor de Palestijnse economie. Als gevolg daarvan zullen ruim 660.000 mensen in armoede terechtkomen, verwacht de VN.

07:29

Israël: Syrische groep getroffen die achter de drone-aanval op school zat

Het Israëlische leger zegt dat het een groepering in Syrië heeft aangevallen die achter een drone-crash op een school in Zuid-Israël zit. De drone raakte gisteren een basisschool en veroorzaakte geen verwondingen. 

Het leger noemt geen naam van de organisatie. Wel zegt het leger het Syrische regime volledig verantwoordelijk te houden ""voor elke terreuractiviteit die afkomstig is van zijn grondgebied"". Syrië heeft niet gereageerd op de verklaring van Israël.

04:22

'Zes doden bij Israëlische aanval in buurt van ziekenhuis Al-Shifa'

Volgens de directeur van het Al-Shifa ziekenhuis in Gaza zijn er afgelopen nacht zes doden gevallen bij een Israëlische luchtaanval. De binnenplaats van het ziekenhuiscomplex zou hierbij geraakt zijn, meldt een woordvoerder van ministerie van Volksgezondheid in Gaza aan nieuwszender Al Jazeera. 

Ook het Palestijnse persbureau Wafa, dat is gelieerd aan de Palestijnse Autoriteit, meldt zes doden. Het nieuws is niet onafhankelijk geverifieerd.

Het Al-Shifa ziekenhuis is het grootste medische centrum in het gebied. Rondom het ziekenhuis overnachten ook veel mensen in tentjes. Het Israëlische leger heeft eerder gezegd dat het ziekenhuis zou gebruikt worden als schuilplaats voor Hamasstrijders. 

Ook in de buurt van andere ziekenhuizen zouden vannacht bombardementen hebben plaatsgevonden, meldt Al Jazeera. Hierbij zou in ieder geval een ambulance beschadigd zijn geraakt.

Een lokale cameraman maakte eerder deze reportage in het Al-Shifa ziekenhuis: 

03:36

Sit-in bij The New York Times

Pro-Palestijnse demonstranten hebben ruim een uur lang de lobby in het gebouw van de The New York Times bezet. Ze eisen een onmiddellijk staakt-het-vuren en beschuldigen de Amerikaanse krant van vooringenomenheid en pro-Israëlische berichtgeving.

De actie werd geleid door mensen die in de media werken. In de hal lazen de demonstranten de namen voor van duizenden Palestijnen die in Gaza zijn omgekomen, onder wie de namen van 36 journalisten.

Of er arrestaties zijn geweest, is niet bekend. De laatste dagen zijn er vaker sit-ins (zitprotesten) op bekende plekken. In New York gebeurde dit eerder al bij het Vrijheidsbeeld en bij de Grand Central Terminal. Ook in Nederland zijn sit-ins geweest: gisteravond was er nog zo'n actie op station Utrecht Centraal.

02:59

Netanyahu zegt Gaza niet te willen bezetten

De Israëlische premier Netanyahu heeft in een interview met Fox News gezegd dat hij de Gazastrook niet wil veroveren, bezetten of regeren. Dinsdag zei Netanyahu nog dat Israël een ""blijvende veiligheidsverantwoordelijkheid"" zal houden in de Gazastrook. Maar in een reactie op die uitspraak zei de VS tegen een naoorlogse bezetting van Gaza te zijn.

Netanyahu zegt nu dat een burgerregering moet worden ontwikkeld in de Gazastrook, maar dat Israël ervoor zal zorgen dat een aanslag als die van 7 oktober niet nog eens zal gebeuren. ""Wat we moeten zien, is dat Gaza gedemilitariseerd, gederadicaliseerd en herbouwd wordt.""

De premier zei verder ""voor specifieke locaties en voor bepaalde periodes"" een veilige passage voor burgers uit gevechtsgebieden in Gaza te willen faciliteren. ""Een paar uur hier, een paar uur daar"", aldus Netanyahu.

01:29

Biden: Israël neemt eigen beslissingen

President Biden is op X ingegaan op de door de Verenigde Staten aangekondigde gevechtspauzes. Hij noemt ze ""een stap in de juiste richting"", maar benadrukt dat Israël ""zijn eigen beslissingen neemt"".

""Ze vechten tegen een tegenstander die zich heeft verscholen tussen burgers, wat onschuldige Palestijnen in gevaar brengt."" Hij zegt dat Israël een verplichting heeft om een onderscheid te maken tussen terroristen en burgers en zich volledig aan internationale wetten moet houden.

President Biden

@POTUS

These pauses will help get civilians to safer areas away from active fighting.

They are a step in the right direction.

You have my word: I will continue to advocate for civilian safety and focus on increasing aid to alleviate the suffering of the people of Gaza.

23:15

9 november 2023

Gisteren ontstond er onduidelijkheid over de gevechtspauzes, waar al dagenlang over wordt onderhandeld. Het Witte Huis meldde dat iedere dag in Noord-Gaza een gevechtspauze van vier uur zal worden ingelast. Dit werd in eerste instantie door Israël tegengesproken, maar later zei een hooggeplaatste Israëlische bron dat er toch pauzes op wisselende plekken zullen plaatsvinden.

01:06

'Gevechtspauze Noord-Gaza iedere dag op andere plek'

Langzamerhand wordt er meer duidelijk over de door de Verenigde Staten aangekondigde gevechtspauzes in het noorden van de Gazastrook. Van Israëlische zijde klonk aanvankelijk vooral dat dit niets nieuws was omdat Israël al dagelijks een corridor had ingesteld van het noorden naar het zuiden van de Gazastrook.

Maar nu meldt een hooggeplaatste bron bij de Israëlische regering aan The Times of Israel dat er toch sprake is van ""tactische en plaatselijke"" gevechtspauzes in het noorden. Deze nieuwe gevechtspauzes van vier uur worden volgens deze bron dagelijks op een andere buurt in het noorden van Gaza ingesteld om burgers de mogelijkheid te geven om naar de al bestaande vluchtroutes te gaan of om naar buiten te gaan om eten, drinken en medicijnen te halen. Deze pauzes worden niet van tevoren gecommuniceerd om te voorkomen dat Hamas ze gaat gebruiken voor militaire doeleinden, stelt de regeringsbron.

De VS meldde dat Israël drie uur van tevoren gaat bekendmaken wanneer een humanitaire pauze ingaat. Dat lijkt echter alleen te gelden voor de twee vluchtroutes naar het zuiden, niet in de wijken.

00:00

Nieuw liveblog

We gaan verder in dit liveblog. Wil je teruglezen wat er gisteren gebeurde? Klik dan hier.",2023-01-01,2023-11-01,2023-11-06
42790641,Kabinet wil ronselen van stemmen harder aanpakken ,NOS.nl,2023-11-10,"Het demissionaire kabinet wil het ronselen van volmachtstemmen harder aanpakken en strenger bestraffen. Minister De Jonge van Binnenlandse Zaken heeft een wetsvoorstel klaar, waarin ook het online oproepen van mensen om een volmacht af te geven strafbaar wordt. Iemand die zich schuldig maakt aan ronselen, kan een maximale straf krijgen van zes maanden cel. Nu is dat nog één maand.

De Jonge benadrukt dat het initiatief voor een volmacht altijd van de kiezer zelf moet uitgaan en dat het ronselen van stemmen in strijd is met dat uitgangspunt. Maar uit onderzoek van de Kiesraad blijkt dat het in de praktijk lastig is om het verschijnsel echt aan te pakken.

Sociale media

Het kabinet wil de omschrijving van ronselen meer bij de tijd brengen. Op dit moment is de wet gebaseerd op de klassieke vorm van ronselen: het huis-aan-huis en in persoon verzamelen van volmachten. Maar volgens de minister zit het risico tegenwoordig meer in oproepen via sociale media.

Die zijn vaak niet zozeer persoonlijk en stelselmatig, zoals nu in de wet staat, maar wel heel laagdrempelig en gevaarlijk voor de democratie, vindt De Jonge: ""Met de aanscherping willen we het grote grijze gebied dat er nu is in een scherper zwart-wit indelen.""

Het voorstel gaat nu eerst voor advies naar de Raad van State en geldt dus nog niet bij de komende Tweede Kamerverkiezingen. ""Maar dit is wel een mooi moment om nog eens te onderstrepen wat wel en niet mag"", zegt de minister.

Twee weken geleden noemde de Kiesraad uitspraken van Forum voor Democratie-leider Baudet onwenselijk. Die riep zijn achterban onlangs op via volmachten namens anderen te stemmen. De Kiesraad zei toen desgevraagd dat het aan het Openbaar Ministerie is om te bepalen of dat strafbaar is. Bij de verkiezingen van 2021 speelde een soortgelijke kwestie rond Baudet. Het OM vond toen dat er geen bewijs was van ronselen.",2023-01-01,2023-11-01,2023-11-06
42790662,Instroom internationale studenten blijft nagenoeg gelijk,NOS.nl,2023-11-10,"De instroom van internationale studenten in het hoger onderwijs is dit studiejaar nagenoeg gelijk gebleven. Dat blijkt uit de voorlopige cijfers van de hogescholen en universiteiten.

Afgelopen zomer zijn aan de universiteiten iets minder internationale studenten met een bacheloropleiding gestart. Er begonnen wel wat meer buitenlanders aan een master. Samen gaat het net als een jaar eerder om ruim 35.000 internationale universitaire studenten die instroomden.

Op de hogescholen is het aantal internationale bachelorstudenten gelijk gebleven. Ook daar was er een lichte toename in het aantal masterstudenten. Per saldo zijn ruim 12.000 internationale studenten ingestroomd in het hbo.

Koepelorganisatie Universiteiten van Nederland wijst vooral op de, weliswaar lichte, afname van internationale bachelorstudenten. In de master groeide het aantal internationale studenten dus wel, maar was ruim een derde afkomstig van een andere studie in Nederland. Het aantal masterstudenten dat nieuw in Nederland is, neemt af.

Dat universiteiten minder internationaal zijn gaan werven is volgens de koepelorganisatie een mogelijke verklaring voor de teruglopende instroom. Ook zou het informeren over het tekort aan studentenwoningen effect hebben.

Terugdringen internationale studenten

Het terugdringen van het aantal internationale studenten als onderdeel van migratie is een belangrijk thema bij de komende verkiezingen. Bijna alle politieke partijen willen extra maatregelen om de instroom van internationale studenten te beperken.

De universiteiten willen ook instrumenten waarmee ze de instroom van internationale studenten op opleidingsniveau kunnen sturen. Tegelijkertijd moet het internationale karakter van de onderwijsinstellingen worden gekoesterd, zeggen ze.

""Deze cijfers laten zien dat de groei van de internationale instroom op universiteiten gestuit is. We roepen de politiek dan ook op geen radicale maatregelen te nemen die de kwaliteit van ons onderwijs en onderzoek ernstig kunnen schaden"", zegt interim-voorzitter Jouke de Vries.

Demissionair minister Dijkgraaf werkt aan wetgeving om de komst van internationale studenten naar Nederland af te remmen. Zo moeten instellingen makkelijker een maximumaantal plaatsen voor buitenlandse studenten kunnen instellen. Ook moet het Nederlands uitdrukkelijker de hoofdtaal worden. Het wetsvoorstel wordt op dit moment aangepast. Het is niet bekend wanneer het behandeld wordt in de Tweede Kamer.

Het ministerie van OCW vindt het positief dat de instroom van de studenten afvlakt en noemt het belangrijk dat het systeem niet verder onder druk komt te staan.

Daling instroom tekortsectoren

Het totaal aantal studenten is op de universiteiten toegenomen. Op de hogescholen is een lichte daling te zien. Dat merken ze ook in de tekortsectoren bètatechniek (-6 procent), gezondheidszorg (-3,5 procent) en onderwijs (-0,5 procent).

Bij de hbo-masters zien ze een stijging van 7 procent. Dat is volgens Maurice Limmen, voorzitter van de Vereniging van Hogescholen, goed nieuws: ""Want als we onze voorsprong op het gebied van innovatie willen behouden dan hebben we serieus meer studenten nodig die een hbo-master doen.""

De hbo-master bestaat sinds studiejaar 2002-2003. Een diploma is gelijkwaardig aan het masterdiploma op de universiteit, maar richt zich meer op de beroepspraktijk.",2023-01-01,2023-11-01,2023-11-06
42790676,Vanavond op tv: In gesprek met SP-lijsttrekker Lilian Marijnissen,NOS.nl,2023-11-09,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van de SP: wat heeft de partij bereikt en waar staat de partij nu? Lijsttrekker Lilian Marijnissen is te gast.

Kijk hier alle vorige interviews terug.",2023-01-01,2023-11-01,2023-11-06
42790677,Omtzigt wil het liefst fractieleider in Tweede Kamer blijven • SP wil regeren,NOS.nl,2023-11-09,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

gisteren, 22:50

Omtzigt nadrukkelijk: 'Ik heb stellig voorkeur voor Tweede Kamer'

Pieter Omtzigt heeft de afgelopen tijd de vraag liever niet willen beantwoorden, maar vandaag geeft de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden als hij de Tweede Kamerverkiezingen wint. Hij wil eerst wachten op de uitslag.

Verder weerspreekt hij de kritiek van VVD-leider Yesilgöz dat hij oerconservatieve ideeën heeft. ""We willen bijvoorbeeld de huidige abortuspraktijk niet veranderen."" Hij ziet wel dat de campagne wat scherper is geworden. ""De handschoenen zijn wel uit.""

gisteren, 23:19

Kijken: Timmermans (GroenLinks-PvdA) en Yesilgöz uiten kritiek op Omtzigt

gisteren, 22:32

SP wil meeregeren, kan met 'trits van partijen'

In het gesprek bij Nieuwsuur krijgt SP-leider Marijnissen vragen over waarom het de partij al jaren niet lukt om een verkiezingswinst te boeken. De partij verzet veel werk voor bijvoorbeeld betere zorg en de bestrijding van het armoedebeleid. Ook heeft de SP, samen met Pieter Omtzigt en Denk, de toeslagenaffaire aan het licht gebracht,

Marijnissen ziet ook het probleem en denkt dat de SP ""de bescheidenheid moet laten vallen"", maar grote veranderingen in de koers kondigt ze niet aan.

Marijnissen maakt wel duidelijk dat de SP graag mee wil regeren, maar niet tegen elke prijs. ""Ik kan me niet voorstellen dat we in een kabinet gaan zitten waar de andere partijen niets willen doen tegen de marktwerking in de zorg en de tweedeling van de maatschappij.""

Op verzoek van het programma selecteert ze een aantal partijen waarmee de SP wel in een kabinet wil. Ze noemt het een ""trits"" van partijen: NSC, BBB, GroenLinks-PvdA, ChristenUnie en de Partij voor de Dieren. Met de VVD wil Marijnissen in ieder geval niet.

Nieuwsuur

@Nieuwsuur

""Uit onderzoek blijkt dat als de SP meedoet op lokaal niveau bijvoorbeeld, zij achteraf veel harder worden afgestraft dan andere partijen. De achterban wil gewoon resultaten zien"", zegt politiek duider @noorlanderarjan. #Nieuwsuur https://t.co/GFQEqEqJBi

22:41

9 november 2023

gisteren, 21:24

Marijnissen bij Nieuwsuur over mogelijk ministerschap: ja, wie weet?

Nieuwsuur

@Nieuwsuur

Vanavond om 21:30 uur in #Nieuwsuur op @NPO2:
▶️Verkiezingsuitzending: SP-lijsttrekker
@MarijnissenL 
▶️Met vragen van kiezers en een analyse van
@noorlanderarjan https://t.co/x0cY3C7w7S

20:00

9 november 2023

SP-leider Marijnissen zit bij Nieuwsuur en de eerste vraag is of ze ooit minister wil worden. ""Wie weet!"", zegt ze. Ze denkt dat een ministerschap bij Sociale Zaken of Volksgezondheid haar wel aanspreekt. Ze zegt wel een lijstje te hebben met namen, zoals de oude partijleider Agnes Kant of het voormalige Kamerlid Renske Leijten.

gisteren, 20:14

Man verwijdert al wekenlang verkiezingsposters in Rijssen-Holten

Een man uit Rijssen-Holten (Overijssel) verwijdert al wekenlang alle verkiezingsposters van twee borden in zijn gemeente. De man heeft geen problemen met de politici, maar wel met de locatie van de twee aanplakborden, schrijft RTV Oost.

De aanplakborden staan sinds drie weken in Rijssen. De man heeft meermaals zijn beklag gedaan bij de gemeente omdat de borden vlak bij zijn huis staan. Hij geeft zelf toe dat hij de posters daarom blijft verwijderen.

""Met die plek is niets mis"", zegt een woordvoerder van de gemeente tegen de regionale omroep. Inmiddels hebben boa's een bezoek aan de man gebracht en hem verzocht de posters niet meer te verwijderen.

""Ze staan in een plantsoen aan de overkant van zijn woning, zeker 25 meter van zijn huis. Er staan geen lampen op. Het zijn geen grote borden. En over twee weken als de verkiezingen voorbij zijn, dan halen we ze weer weg"", aldus een woordvoerder. Als de man posters blijft verwijderen, riskeert hij een boete voor vernieling of baldadigheid.

gisteren, 19:21

Omtzigt gaat niet voor verkiezingen zeggen of hij premier wil worden

NSC-lijsttrekker Omtzigt gaat niet voor de verkiezingen zeggen of hij premier wil worden als zijn partij de grootste mocht worden. ""Hij vertelde me net dat hij tot aan de verkiezingen bij zijn standpunt blijft dat hij liever fractievoorzitter in de Tweede Kamer wordt"", zegt politiek verslaggever Xander van der Wulp. ""Daarna ziet hij eventueel wel verder.""

VVD-leider Yesilgöz laat weten dat zij in ieder geval niet bereid is die premiersrol over te nemen in een kabinet met NSC, in het geval de VVD niet de grootste wordt.

Yesilgoz en GroenLinks-PvdA-leider Timmermans openden vandaag de aanval op NSC-leider Omtzigt. In gesprekken met de NOS noemt Yesilgöz hem ""oerconservatief"". Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen moet je ook keuzes maken"", zegt hij.

gisteren, 17:52

Stemmen vanaf 16 jaar: goed idee of niet?

Er gaat na deze verkiezingen een hoop veranderen, met nieuwe partijen en in ieder geval ook een nieuwe premier. Maar jongeren tussen de 16 en 18 jaar hebben daar niet iets over te zeggen, want stemmen mag pas vanaf 18 jaar. Kan die leeftijd niet omlaag? NOS Stories zocht het uit in onderstaande video:

gisteren, 17:31

1600 inwoners Goirle krijgen automatisch vervangende stempas na fout PostNL

Zo'n 1600 inwoners van de Brabantse plaats Goirle die geen stempas hadden gekregen, krijgen nu automatisch een vervangende stempas opgestuurd. Eerder deze week werd duidelijk dat de inwoners geen stempas hadden gekregen door een fout in de postbezorging van PostNL.

De gemeente weet via PostNL op welke adressen geen stempassen zijn bezorgd. Het gaat om 47 postcodes in de wijk De Hellen. De nieuwe, vervangende stempas komt zo snel mogelijk, zegt de gemeente. ""Deze komt op tijd voor de verkiezingen. Inwoners hoeven zelf niks te doen. Inwoners uit deze wijk die zelf online al een vervangende stempas hebben aangevraagd, krijgen één vervangende stempas toegestuurd.""

Burgemeester Van Stappershoef zegt enorm te balen van de fout bij de bezorging. ""Helaas kunnen we dit als gemeente niet voorkomen. De vele reacties van inwoners laten zien dat zij het belangrijk vinden om hun stem uit te brengen op 22 november."" Volgens Van Stappershoef heeft PostNL beloofd dat het bij de bezorging van de nieuwe stempassen ""extra alert"" is.

gisteren, 15:25

Jeugdjournaal met Wilders naar kattenopvang

In aanloop naar de verkiezingen gaat het Jeugdjournaal mee met lijsttrekkers die hun hobby uitoefenen, vandaag met Geert Wilders. Hij is een kattenliefhebber, dus sprak het Jeugdjournaal met de PVV-leider af in een kattenopvang:

gisteren, 15:14

Geen stembureaus in gevangenissen

Gedetineerden krijgen voorlopig geen stembureaus in gevangenissen. Hun belangenorganisatie Bonjo had daarover een kort geding aangespannen tegen de staat. Bonjo vindt dat stemmen voor gevangenen nu in de praktijk problemen oplevert, onder meer omdat ze alleen maar via een volmacht kunnen stemmen.

De rechter in Den Haag heeft de eis afgewezen in een mondelinge uitspraak. Het schriftelijke vonnis wordt later gepubliceerd. De eisers moeten de proceskosten betalen.

Demissionair minister De Jonge van Binnenlandse Zaken zei vorige week dat hij niets ziet in het idee van de belangenorganisatie: ""Als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. En dat is niet de bedoeling.""

gisteren, 12:35

Beluister het radio-interview met Bikker vanmorgen

Vanochtend was ChristenUnie-lijsttrekker Mirjam Bikker te gast in het NOS Radio 1 Journaal.

Luister of kijk het hele gesprek met Bikker terug op de site van NPO Radio 1.

gisteren, 12:30

Partijplannen over rekeningrijden liggen ver uit elkaar

Ook rond het invoeren van een kilometerheffing voor de auto valt er wat te kiezen tussen partijen. De programma's liggen ver uit elkaar: de meeste voorstanders zijn partijen aan de linkerzijde, de meeste tegenstanders een de rechterzijde. Al zijn er ook een aantal uitzonderingen.

Lees hier meer over de plannen die partijen hebben over een vorm van rekeningrijden:

gisteren, 12:23

Gesprek van SGP-leider Stoffer met anti-abortusdemonstranten stuit op kritiek

SGP-lijsttrekker Chris Stoffer heeft voor een abortuskliniek in Zuid-Holland gesproken met twee betogers die in gesprek gaan met vrouwen die de kliniek bezoeken. ""Ik wil van hen uit eerste hand horen hoe hun ervaringen zijn"", zegt Stoffer over zijn bezoek.

Stoffer krijgt onder meer kritiek van VVD-leider Yesilgöz over zijn bezoek aan de kliniek. In een bericht op X schrijft ze ""klaar te zijn met dit oerconservatieve gedoe"". ""Onbegrijpelijk dat je je daarmee inlaat"", zegt ze tegen Stoffer. Lijsttrekker Bikker van de ChristenUnie zei vanochtend in het NOS Radio 1 Journaal ook dat ze zelf niet zoiets zou doen. En nummer drie op de lijst van GroenLinks-PvdA Klaver noemt de actie van Stoffer ""diep triest en verontrustend"", schrijft hij op X. ""Laat deze vrouwen met rust. Als u iets te zeggen heeft kan dit in een debat in het parlement. Niet door vrouwen lastig te vallen.""

De SGP-leider begrijpt die kritiek niet. Hij vindt dit geen campagne-actie:

Morgen bezoekt kandidaat-Kamerlid Diederik van Dijk van de SGP ook demonstranten bij een abortuskliniek, in de provincie Utrecht.

gisteren, 11:35

Ook SGP publiceert programma in eenvoudige taal

Ook de SGP heeft het verkiezingsprogramma in eenvoudige taal gepubliceerd, met kortere zinnen en makkelijkere woorden. Dat moet het eenvoudiger maken om de plannen van de partij te kunnen begrijpen. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze niet goed kunnen lezen, schrijven of rekenen.

Ook andere partijen hebben hun programma eenvoudiger opgeschreven. Zo heeft D66 een tekst in 'begrijpelijke' taal, GroenLinks/PvdA in 'heldere taal' en de ChristenUnie in 'gewone taal'. De Partij voor de Dieren meldt op de website dat ze binnenkort ook komen met een programma in 'gewone taal'.

gisteren, 10:15

Omtzigt pareert kritiek: 'Wij zijn in tegenstelling tot anderen heel transparant'

Bij RTL reageert Pieter Omtzigt op de kritiek dat hij het verkiezingsprogramma van NSC niet heeft laten doorrekenen. Hij snapt dat hij zich hierdoor kwetsbaar maakt, maar noemt meerdere redenen waarom hij het toch niet heeft laten doen. Ten eerste: tijdgebrek. Hij wijst erop dat Nieuw Sociaal Contract een nieuwe partij is, die onder tijdsdruk is opgebouwd en niet meteen een verkiezingsprogramma klaar had. Ten tweede heeft hij ""fundamentele kritiek"" op de manier waarop de doorrekeningen worden gedaan.

Omtzigt zegt het wel goed te vinden dat het Centraal Planbureau kijkt naar de balans tussen inkomsten en uitgaven. Je kunt wat hem betreft niet ""de lasten verlagen en extra geld uitgeven en dan niet vertellen waar je dat vandaan haalt"". ""Maar dat is precies waarom wij in ons programma geen lastenverlichtingen en dergelijke beloven, omdat wij weten dat we een behoorlijk tekort hebben, dus daar zijn we behoorlijk open in.""

De lijsttrekker van NSC vindt dat zijn partij ten opzichte van andere heel transparant is. ""Wij hebben bijvoorbeeld van het begin af aan gezegd: bij ons is de kinderopvang niet gratis, omdat we dat niet kunnen waarmaken. Terwijl je bij andere partijen - zoals de VVD - die dat wel willen, moet zoeken naar de doorrekening."" Met andere woorden, zegt Omtzigt: ""In tegenstelling tot andere partijen hebben wij geen grote beloften gedaan, zoals: 'bij ons gaat het minimumloon fors omhoog'.""

Hij voegt daar nog aan toe dat een doorrekening niet zoveel zegt, omdat partijen in een coalitie uiteindelijk vaak toch heel andere dingen doen dan ze in hun verkiezingsprogramma beloven.

gisteren, 10:13

Kijk hier de Q&A met ChristenUnie-leider Bikker terug

ChristenUnie-leider Mirjam Bikker beantwoordde vanmorgen vragen die gesteld werden op het Instagram-kanaal van de NOS.

gisteren, 09:16

Bikker: terugdringen armoede belangrijk punt 

ChristenUnie-lijsttrekker Bikker vindt het terugdringen van de armoede een van de belangrijkste punten van haar partij. Volgens het Centraal Planbureau daalt van de partijen die hun verkiezingsprogramma hebben laten doorrekenen bij de ChristenUnie de armoede het meest. In het NOS Radio 1 Journaal, waar Bikker vanochtend te gast was, zei ze dat ze daar blij mee is: ""Het belastingstelsel en de toeslagen leiden voor heel veel mensen tot veel onzekerheid en soms tot schulden. Wij willen dat per se anders.""

Volgens Bikker zijn door het nu demissionaire kabinet onder leiding van vicepremier Schouten al stappen gezet, maar is dat nog lang niet genoeg: ""Iedereen die in armoede leeft, is er een te veel. We weten voor kinderen wat dat betekent voor hun toekomst.""

In het gesprek ging het ook over de val van het kabinet in juli. De coalitiepartijen konden het toen niet eens worden over het migratiebeleid en vooral niet over beperking van de gezinshereniging. Bikker herhaalde vandaag dat volgens haar partij de kinderen bij hun ouders horen en dat VVD en CDA daar anders over dachten. ""Als zij daar dan willens en wetens aan vasthouden, dan is er op een dag wel een heel moeilijk gesprek. Dat is gekomen, dat is gebleven en dat is niet opgelost.""

Op de vraag of de ChristenUnie niet beter een tijdje weer ""in de luwte van de oppositie"" kan gaan, antwoordde Bikker dat het nu niet het belangrijkste is of de partij in de coalitie of in de oppositie zit: ""Er worden zo 150 Kamerleden gekozen. Die hebben verantwoordelijkheid te dragen voor het beleid van het hele land. Dan zal ik zien waar mijn plek het beste is. Je kunt erop rekenen dat ik sta voor mijn idealen en dat ik niet zo gehecht ben aan de macht.""

Morgenochtend is in het NOS Radio 1 Journaal BBB-lijsttrekker Caroline van der Plas te gast. 

gisteren, 08:05

Nieuwsuur: dit willen achttien politieke partijen met het woningtekort

In onderstaande video zet Nieuwsuur op een rij hoe achttien partijen het woningtekort te lijf willen gaan:

gisteren, 07:40

Partijen kritisch over Omtzigt

Verschillende partijen hebben kritiek op NSC-leider Omtzigt. Die heeft zijn verkiezingsprogramma niet laten doorrekenen door het Centraal Planbureau, maar hij leverde gisteren wel commentaar op de programma's van anderen. Omtzigt zei gisteren dat hem in het VVD-programma vooral is opgevallen dat die partij ""de hele ontwikkelingssamenwerking afschaft"". Hij voegde eraan toe: ""Dat ging vrij hard."" En hij plaatste ook kritische kanttekeningen bij de manier waarop GroenLinks-PvdA vermogensbelasting heft en de spaartaks verhoogt.

VVD-lijsttrekker Yesilgöz zegt daarover in het NOS Radio 1 Journaal: ""Als je ervoor kiest de doorrekening niet te laten maken, dan hebben mensen geen idee welke keuzes je gaat maken en hoe je die gaat betalen. En als je dan ondertussen commentaar hebt op de planen van anderen, dan moet het wel twee kanten op."" En GroenLinks-PvdA-fractievoorzitter Klaver: ""Als de plannen die Omtzigt heeft gepresenteerd door het kabinet naar de Tweede Kamer waren gestuurd, dan had hij altijd gezegd: 'Dit is nog niet af, daar wil ik berekeningen van zien.'"" Ook volgens Klaver is het niet gepast dat Omtzigt geen berekeningen levert, maar wel commentaar heeft op anderen.

En D66-lijsttrekker Jetten voegt er op X aan toe dat Omtzigt anders een feitenrelaas zou hebben aangevraagd over ontbrekende doorrekeningen.

gisteren, 07:15

De dagelijkse podcast De Campagne Stemming: gezin Omtzigt bepaalt mee wie premier wordt

In de dagelijkse podcast De Campagne Stemming staan Xander van der Wulp en Joost Vullings onder meer stil bij de doorrekening van de verkiezingsprogramma's door het Centraal Planbureau (CPB).

Van der Wulp kreeg een berichtje van kritische luisteraar Jos. Die vindt dat het politieke nieuws wat beter over het jaar verspreid moet worden. In de zomer was het heel stil, zegt hij, en nu is alles ineens heel belangrijk en moet iedereen achter het nieuws aanrennen. ""Start eerst maar eens met het beëindigen van de veel te lange recessies"", vindt Jos. Het is de quote van de dag in de podcast.

Er zit nieuws in de nieuwe peilingen, bijvoorbeeld de laatste van I&O. NSC krijgt er twee zetels bij, BBB verliest er drie. De druk op NSC-lijsttrekker Pieter Omtzigt neemt toe, is de conclusie. Zijn partij zou de grootste kunnen worden. Van der Wulp kwam de zes partijstrategen van NSC in de gang van de Tweede Kamer tegen. ""Deze mensen gaan het dus bepalen voor deze partij, die zitten nu ook al te bedenken 'wat moeten we na de verkiezingen'. Dat gaf een raar gevoel en ik merkte dat zij dat ook wel hadden"", vertelt Van der Wulp.

Vullings concludeert dat het gezin Omtzigt zou kunnen gaan bepalen wie de nieuwe premier wordt van Nederland. Omtzigt heeft nog geen besluit genomen of hij premier wil worden, zijn gezin speelt daarbij een belangrijke rol, zei hij eerder.

woensdag, 07:11

Henri Bontenbal (CDA) bij Nieuwsuur: ik wil het CDA een duidelijk profiel geven

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zei hij in een verkiezingsgesprek bij Nieuwsuur.

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zei hij eerder dat het ""frisser en compromislozer"" zal zijn. Vanavond is SP-lijsttrekker Lilian Marijnissen te gast.

Lees hier verder:

gisteren, 07:03

Nieuwe Peilingwijzer: VVD en NSC samen aan kop

Vandaag is er weer een nieuwe Peilingwijzer. Daarin tekent zich een top 2 af van NSC en VVD, terwijl GroenLinks-PvdA achterblijft. Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en VVD en NSC anderzijds en is dat er nu met vijf zetels wel.

gisteren, 07:03

Mirjam Bikker (CU) te gast bij NOS Radio 1 Journaal, waar staan zij en haar partij voor?

Mirjam Bikker (41) is sinds 2006 politiek actief voor de ChristenUnie. Ze was raadslid in Utrecht en Eerste Kamerlid, voordat ze in 2021 overstapte naar de Tweede Kamer. In januari van dit jaar werd ze de partijleider, als opvolger van Gert-Jan Segers. Bescherming van kwetsbaren, tegengaan van mensenhandel en uitbuiting zijn belangrijke thema's voor haar. Bikker groeide op in Moordrecht en Nunspeet, en studeerde rechten in Utrecht.

In de gemeenteraad wist ze een locatie voor raamprostitutie gesloten te krijgen, vanwege de daar heersende misstanden. In de afgelopen kabinetscrisis benadrukte ze dat haar partij een gezinspartij is, en daarom niet kon instemmen met het beperken van de gezinshereniging voor statushouders, zoals de VVD wil. Bikker is lid van een kerkgemeente die zich rekent tot de meest orthodoxe vleugel binnen de Protestantse Kerk Nederland (PKN).

De ChristenUnie is in 2000 voortgekomen uit twee traditioneel gereformeerde partijen (GPV en RPF), maar inmiddels zijn ook veel evangelische christenen lid en actief voor de partij. Dat heeft de sfeer in de partij en de koers beïnvloed. Bij medisch-ethische onderwerpen als abortus en euthanasie staat de ChristenUnie nog steeds op de rem, maar op sociaaleconomisch gebied en migratie kijkt de partij steeds meer naar links.

Bewogenheid met de kwetsbaren, in Nederland en de rest van de wereld, is een speerpunt. Ook bij de nieuwe lijsttrekker Bikker. Zij moet als relatieve onbekende proberen zetelverlies te voorkomen of te beperken. Opnieuw deelnemen aan het kabinet lijkt niet haar streven.

woensdag, 07:01

Samenvatting van de dag van gisteren

NSC-lijsttrekker Pieter Omtzigt stelde de keuze om wel of niet premier te worden nog een dagje uit. In het radioprogramma Dit is de dag zei hij: ""Ik heb gelezen dat 85 procent van de kiezers dat ook niet belangrijk vindt."" BBB-leider Caroline van der Plas zei bij tv-programma Vandaag Inside dat ze het verstandiger vindt als Omtzigt ervoor kiest om gewoon Kamerlid te worden in plaats van premier.

Het Centraal Planbureau kwam met de doorrekeningen van de verkiezingsprogramma's van VVD, D66, GroenLinks-PvdA, CDA, ChristenUnie, Volt, JA21, en SGP. De plannen van de partijen zijn onder meer doorgerekend op economische groei, werkgelegenheid en armoede. De partijen hebben het zelf vooral over de punten waarin zij er goed vanaf komen.

CDA-lijsttrekker Henri Bontenbal zei bij Nieuwsuur dat hij hoopt op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA.

Frans Timmermans, de GroenLinks/PvdA-lijsttrekker, wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij bij Tubantia en de Universiteit Twente. Timmermans was in 2012-2014 minister van Buitenlandse Zaken in het kabinet-Rutte II. Daarvoor was hij staatssecretaris van Buitenlandse Zaken voor Europese samenwerking in het kabinet-Balkenende IV.

woensdag, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790709,Jetten sluit zich aan bij kritiek op Omtzigt • SGP ziet af van bezoek abortuskliniek Utrecht,NOS.nl,2023-11-10,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

11:30

GL-PvdA krijt regenboog voor abortuskliniek waar SGP actie wilde voeren

GroenLinks-PvdA noemt het goed dat de SGP afziet van de actie om in gesprek te gaan met anti-abortusdemonstranten. Kandidaat-Kamerlid Diederik van Dijk was van plan om vanmorgen bij de ingang van een abortuskliniek in Utrecht te staan, maar besloot de actie te verplaatsen. Volgens de SGP hadden zich ""tientallen pro-abortusdemonstranten"" bij de kliniek verzameld.

""Mogelijk is het feit dat we de stoep en het fietspad hebben volgetekend met regenbogen de reden voor de SGP om het gesprek elders te voeren"", zegt GroenLinks-PvdA. Op sociale media heeft Kamerlid Corinne Ellemeet foto's geplaatst, waaruit blijkt dat ze samen met oud-PvdA-fractievoorzitter Lilianne Ploumen de stoep heeft volgekrijt met een regenboog en teksten als ""jouw lichaam, jouw keuze"":

""SGP-politici sluiten zich aan bij anti-abortusdemonstranten voor de klinieken. Dit gaat te ver. Veel te ver. Iedere vrouw moet zich vrij en veilig voelen op weg naar een abortuskliniek. Om hun een hart onder de riem te steken hebben wij vanochtend vroeg onze steun getekend en geschreven op de stoep voor de kliniek"", schrijft Ellemeet bij de foto's. ""We waren weer weg voordat de deuren geopend werden.""

11:06

Jetten (D66) sluit zich aan bij kritiek op Omtzigt 

D66-lijsttrekker Rob Jetten sluit zich aan bij de kritiek op Pieter Omtzigt van NSC, die nog geen duidelijk antwoord geeft op de premiersvraag en zijn verkiezingsprogramma niet heeft laten doorrekenen. ""Ik ben ook teleurgesteld"", zei de demissionair minister voor Klimaat en Energie voor aanvang van de ministerraad. ""Als je zelf altijd pleit voor maximale transparantie en daar anderen ook enorm op aanspreekt, zou het goed zijn om voor jezelf dezelfde meetlat te hanteren.""

Jetten vindt het ook jammer dat Omtzigt en GroenLinks-PvdA-voorman Frans Timmermans het RTL Verkiezingsdebat van aanstaande zondag hebben afgezegd. ""Je moet de kiezers duidelijk maken dat er wat te kiezen valt en dat er verschillen zijn tussen partijen en dat doe je door de strijd aan te gaan en niet door weg te blijven bij debatten.""

Een ander kritiekpunt op Omtzigt is voor Jetten dat hij begin deze week de mogelijkheid van een kabinet over rechts met onder meer de SGP opperde. ""Een coalitie met partijen die uit de euro willen, waar vrouwenrechten onder druk komen te staan, waar homorechten niet worden versterkt.""

Gisteren openden de VVD en GroenLinks-PvdA de aanval op Omtzigt. VVD-lijsttrekker Dilan Yesilgöz zei onder meer dat de NSC-lijsttrekker ""oerconservatieve ideeën"" heeft. Vanmorgen zei de demissionaire minister van Justitie en Veiligheid nogmaals dat hij openheid moet geven over de vraag wie zijn premierskandidaat wordt. Ze vindt dat er niet na de verkiezingen een ""ongekozen premier"" uit de hoge hoed mag worden getoverd. ""Als je bij zo'n zwaar ambt zo lang twijfelt, dan wil je het denk ik niet.""

10:39

SGP-kandidaat Van Dijk niet naar abortuskliniek Utrecht

De SGP ziet af van een bezoek aan betogers bij een abortuskliniek in de provincie Utrecht. De bedoeling was dat kandidaat-Kamerlid Van Dijk, net als partijleider Stoffer gisteren, vanochtend daar in gesprek zou gaan met anti-abortusdemonstranten. Maar volgens de partij hebben zich ook tientallen pro-abortusdemonstranten verzameld bij de kliniek in Utrecht.

De partij zegt dat Van Dijk daarom op een andere plek in gesprek gaat met een van de betogers. ""Eens te meer blijkt dat de wakers onze volle steun nodig hebben bij hun belangrijke en levensreddende werk. Voor moeder en kind"", zegt Van Dijk, de nummer twee op de kandidatenlijst van de SGP. Waar hij nu heen gaat is niet duidelijk.

Gisteren sprak partijleider Stoffer met anti-abortusdemonstranten voor een kliniek in Zuid-Holland. Dat kwam hem op veel kritiek te staan van andere partijen.

10:23

Kijk hier de Q&A met BoerBurgerBeweging-leider Van der Plas terug

BoerBurgerBeweging-leider Van der Plas beantwoordde vanmorgen vragen die gesteld werden op het Instagram-kanaal van de NOS.

09:20

Van der Plas op Radio 1: kabinet moet langetermijnvisie maken

BBB-lijsttrekker Van der Plas wil dat een nieuwe coalitie met een langetermijnvisie komt voor Nederland en dat er geen regeerakkoord wordt gesloten, maar 'een regieakkoord' op hoofdlijnen. Dat antwoordde ze in het NOS Radio 1 Journaal op de vraag wat ze minimaal wil bereiken als ze meedoet aan een kabinet. Ze voegde eraan toe dat het vertrouwen in de politiek moet worden hersteld. Volgens haar gaat het daar in de campagne nu te weinig over.

Van der Plas verbaast zich erover dat er in de media deze week zoveel wordt gepraat over welke partijen hun verkiezingsprogramma door het Centraal Planbureau hebben laten doorrekenen en welke niet. BBB hoort bij die laatste groep. Volgens Van der Plas heeft Nederland grote problemen en moet het gaan over de vraag wat investeringen Nederland op langere termijn opleveren. Ze zei dat een nieuw kabinet misschien de schuld iets moet laten oplopen. Als voorbeeld gaf ze dat de mondzorg terug moet in het basispakket. Volgens haar kost dat 500 miljoen euro, maar levert dat uiteindelijk 3 miljard op omdat dat goed is voor de gezondheid van mensen.

BBB wil graag meeregeren en Van der Plas zei dat de partij in de coalitieonderhandelingen een belangrijke partner wordt, ook omdat BBB in de Eerste Kamer veel zetels heeft. ""Wij hebben er zestien en Pieter heeft er nul"", zei ze over NSC, de partij van Omtzigt. Van der Plas denkt dat ze in een coalitie goed met NSC kan samenwerken. Ze herhaalde dat ze Omtzigt een goede politicus vindt.

De BBB-leider zei op de radio verder dat in de discussie over de natuur 'stikstof' niet het grootste probleem is en dat daar niet de focus op moet liggen: ""Wij zijn geen partij die natuur wil vernietigen. Maar het gekke is dat je natuurgebieden hebt met veel veehouderij, en waar het wel goed gaat met de natuur. Maar er zijn ook natuurgebieden met weinig veehouderij waar het niet goed gaat met de natuur.""

Luister of kijk het hele gesprek met Van der Plas terug op de site van NPO Radio 1.

Maandag is in het NOS Radio 1 Journaal PVV-leider Wilders te gast.

07:23

De BoerBurgerBeweging (BBB): luisteren naar het platteland

De BoerBurgerBeweging (BBB) bestaat nog niet lang. De partij werd in 2019 opgericht door onder anderen het gezicht van de partij, Caroline van der Plas. De boerenprotesten tegen het stikstofbeleid waren net begonnen en de BBB steunde die (maar nam afstand van al te radicale uitingen). De partij vindt dat er te weinig wordt geluisterd naar de mensen op het platteland.

Bij de verkiezingen in 2021 haalde BBB 1 zetel in de Tweede Kamer. Van der Plas werd al snel een BN'er, die met haar pragmatische 'boerenverstand'-standpunten de boel wist op te schudden. Bij de Provinciale Statenverkiezingen, eerder dit jaar, won de BBB met overmacht. De partij werd in alle provincies en in de Eerste Kamer in één klap de grootste en daardoor een factor van belang in de Nederlandse politiek.

07:15

Caroline van der Plas in het kort, om 8.30 uur in NOS Radio 1 Journaal

BBB-lijsttrekker Caroline van der Plas (56) groeide op in Deventer. Ze heeft een Ierse moeder, vandaar haar Engelse voornaam. Ze was een poos communicatieadviseur voor de agrarische sector en merkte toen dat boeren ""te weinig weerwoord"" hadden tegen 'stadse' partijen die de veestapel willen inkrimpen.

Ze was actief lid van het CDA, maar ook die partij deed wat haar betreft te weinig voor de mensen op het platteland. Daarom besloot ze een eigen partij te beginnen: de BoerBurgerBeweging. Van der Plas viel meteen op door haar geheel eigen stijl van politiek bedrijven, waarbij ze zich niks aantrekt van 'regeltjes'.

Mocht haar partij het Torentje veroveren, dan bedankt ze voor de eer om premier te worden. Niets voor haar, zegt ze, om in nette kleren de wereld over te vliegen.

07:08

Podcast De Campagne Stemming over de kritiek op Omtzigt 

In de dagelijkse podcast De Campagne Stemming staan Xander van der Wulp en Joost Vullings stil bij de aanval van VVD en GroenLinks-PvdA op NSC. En ze gaan ook in op de manier waarop NSC-voorman Omtzigt daarop reageert.

Verder hebben Van der Wulp en Vullings gemerkt dat SP-lijsttrekker Marijnissen contact heeft gehad met GroenLinks-PvdA-voorman Timmermans.

07:05

Samenvatting van donderdag 

Pieter Omtzigt heeft de afgelopen tijd de premiersvraag liever niet willen beantwoorden, maar gisteren gaf de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden mocht hij de Tweede Kamerverkiezingen winnen. Hij wil eerst wachten op de uitslag.

Eerder op de dag hadden VVD-lijsttrekker Yesilgöz en GroenLinks-PvdA-lijsttrekker Timmermans de aanval op de NSC-leider geopend. Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen, moet je ook keuzes maken.""

De SP wil meeregeren. In Nieuwsuur vertelde partijleider Marijnissen hoe ze meer zetels wil halen.

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790730,Kritiek op gesprek Stoffer met anti-abortusdemonstranten • Wilders knuffelt met katten,NOS.nl,2023-11-09,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

17:52

Stemmen vanaf 16 jaar: goed idee of niet?

Er gaat na deze verkiezingen een hoop veranderen, met nieuwe partijen en in ieder geval ook een nieuwe premier. Maar jongeren tussen de 16 en 18 jaar hebben daar niet iets over te zeggen, want stemmen mag pas vanaf 18 jaar. Kan die leeftijd niet omlaag? NOS Stories zocht het uit in onderstaande video:

17:31

1600 inwoners Goirle krijgen automatisch vervangende stempas na fout PostNL

Zo'n 1600 inwoners van de Brabantse plaats Goirle die geen stempas hadden gekregen, krijgen nu automatisch een vervangende stempas opgestuurd. Eerder deze week werd duidelijk dat de inwoners geen stempas hadden gekregen door een fout in de postbezorging van PostNL.

De gemeente weet via PostNL op welke adressen geen stempassen zijn bezorgd. Het gaat om 47 postcodes in de wijk De Hellen. De nieuwe, vervangende stempas komt zo snel mogelijk, zegt de gemeente. ""Deze komt op tijd voor de verkiezingen. Inwoners hoeven zelf niks te doen. Inwoners uit deze wijk die zelf online al een vervangende stempas hebben aangevraagd, krijgen één vervangende stempas toegestuurd.""

Burgemeester Van Stappershoef zegt enorm te balen van de fout bij de bezorging. ""Helaas kunnen we dit als gemeente niet voorkomen. De vele reacties van inwoners laten zien dat zij het belangrijk vinden om hun stem uit te brengen op 22 november."" Volgens Van Stappershoef heeft PostNL beloofd dat het bij de bezorging van de nieuwe stempassen ""extra alert"" is.

15:25

Jeugdjournaal met Wilders naar kattenopvang

In aanloop naar de verkiezingen gaat het Jeugdjournaal mee met lijsttrekkers die hun hobby uitoefenen, vandaag met Geert Wilders. Hij is een kattenliefhebber, dus sprak het Jeugdjournaal met de PVV-leider af in een kattenopvang:

15:14

Geen stembureaus in gevangenissen

Gedetineerden krijgen voorlopig geen stembureaus in gevangenissen. Hun belangenorganisatie Bonjo had daarover een kort geding aangespannen tegen de staat. Bonjo vindt dat stemmen voor gevangenen nu in de praktijk problemen oplevert, onder meer omdat ze alleen maar via een volmacht kunnen stemmen.

De rechter in Den Haag heeft de eis afgewezen in een mondelinge uitspraak. Het schriftelijke vonnis wordt later gepubliceerd. De eisers moeten de proceskosten betalen.

Demissionair minister De Jonge van Binnenlandse Zaken zei vorige week dat hij niets ziet in het idee van de belangenorganisatie: ""Als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. En dat is niet de bedoeling.""

12:35

Beluister het radio-interview met Bikker vanmorgen

Vanochtend was ChristenUnie-lijsttrekker Mirjam Bikker te gast in het NOS Radio 1 Journaal.

Luister of kijk het hele gesprek met Bikker terug op de site van NPO Radio 1.

12:30

Partijplannen over rekeningrijden liggen ver uit elkaar

Ook rond het invoeren van een kilometerheffing voor de auto valt er wat te kiezen tussen partijen. De programma's liggen ver uit elkaar: de meeste voorstanders zijn partijen aan de linkerzijde, de meeste tegenstanders een de rechterzijde. Al zijn er ook een aantal uitzonderingen.

Lees hier meer over de plannen die partijen hebben over een vorm van rekeningrijden:

12:23

Gesprek van SGP-leider Stoffer met anti-abortusdemonstranten stuit op kritiek

SGP-lijsttrekker Chris Stoffer heeft voor een abortuskliniek in Zuid-Holland gesproken met twee betogers die in gesprek gaan met vrouwen die de kliniek bezoeken. ""Ik wil van hen uit eerste hand horen hoe hun ervaringen zijn"", zegt Stoffer over zijn bezoek.

Stoffer krijgt onder meer kritiek van VVD-leider Yesilgöz over zijn bezoek aan de kliniek. In een bericht op X schrijft ze ""klaar te zijn met dit oerconservatieve gedoe"". ""Onbegrijpelijk dat je je daarmee inlaat"", zegt ze tegen Stoffer. Lijsttrekker Bikker van de ChristenUnie zei vanochtend in het NOS Radio 1 Journaal ook dat ze zelf niet zoiets zou doen. En nummer drie op de lijst van GroenLinks-PvdA Klaver noemt de actie van Stoffer ""diep triest en verontrustend"", schrijft hij op X. ""Laat deze vrouwen met rust. Als u iets te zeggen heeft kan dit in een debat in het parlement. Niet door vrouwen lastig te vallen.""

De SGP-leider begrijpt die kritiek niet. Hij vindt dit geen campagne-actie:

Morgen bezoekt kandidaat-Kamerlid Diederik van Dijk van de SGP ook demonstranten bij een abortuskliniek, in de provincie Utrecht.

11:35

Ook SGP publiceert programma in eenvoudige taal

Ook de SGP heeft het verkiezingsprogramma in eenvoudige taal gepubliceerd, met kortere zinnen en makkelijkere woorden. Dat moet het eenvoudiger maken om de plannen van de partij te kunnen begrijpen. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze niet goed kunnen lezen, schrijven of rekenen.

Ook andere partijen hebben hun programma eenvoudiger opgeschreven. Zo heeft D66 een tekst in 'begrijpelijke' taal, GroenLinks/PvdA in 'heldere taal' en de ChristenUnie in 'gewone taal'. De Partij voor de Dieren meldt op de website dat ze binnenkort ook komen met een programma in 'gewone taal'.

10:15

Omtzigt pareert kritiek: 'Wij zijn in tegenstelling tot anderen heel transparant'

Bij RTL reageert Pieter Omtzigt op de kritiek dat hij het verkiezingsprogramma van NSC niet heeft laten doorrekenen. Hij snapt dat hij zich hierdoor kwetsbaar maakt, maar noemt meerdere redenen waarom hij het toch niet heeft laten doen. Ten eerste: tijdgebrek. Hij wijst erop dat Nieuw Sociaal Contract een nieuwe partij is, die onder tijdsdruk is opgebouwd en niet meteen een verkiezingsprogramma klaar had. Ten tweede heeft hij ""fundamentele kritiek"" op de manier waarop de doorrekeningen worden gedaan.

Omtzigt zegt het wel goed te vinden dat het Centraal Planbureau kijkt naar de balans tussen inkomsten en uitgaven. Je kunt wat hem betreft niet ""de lasten verlagen en extra geld uitgeven en dan niet vertellen waar je dat vandaan haalt"". ""Maar dat is precies waarom wij in ons programma geen lastenverlichtingen en dergelijke beloven, omdat wij weten dat we een behoorlijk tekort hebben, dus daar zijn we behoorlijk open in.""

De lijsttrekker van NSC vindt dat zijn partij ten opzichte van andere heel transparant is. ""Wij hebben bijvoorbeeld van het begin af aan gezegd: bij ons is de kinderopvang niet gratis, omdat we dat niet kunnen waarmaken. Terwijl je bij andere partijen - zoals de VVD - die dat wel willen, moet zoeken naar de doorrekening."" Met andere woorden, zegt Omtzigt: ""In tegenstelling tot andere partijen hebben wij geen grote beloften gedaan, zoals: 'bij ons gaat het minimumloon fors omhoog'.""

Hij voegt daar nog aan toe dat een doorrekening niet zoveel zegt, omdat partijen in een coalitie uiteindelijk vaak toch heel andere dingen doen dan ze in hun verkiezingsprogramma beloven.

10:13

Kijk hier de Q&A met ChristenUnie-leider Bikker terug

ChristenUnie-leider Mirjam Bikker beantwoordde vanmorgen vragen die gesteld werden op het Instagram-kanaal van de NOS.

09:16

Bikker: terugdringen armoede belangrijk punt 

ChristenUnie-lijsttrekker Bikker vindt het terugdringen van de armoede een van de belangrijkste punten van haar partij. Volgens het Centraal Planbureau daalt van de partijen die hun verkiezingsprogramma hebben laten doorrekenen bij de ChristenUnie de armoede het meest. In het NOS Radio 1 Journaal, waar Bikker vanochtend te gast was, zei ze dat ze daar blij mee is: ""Het belastingstelsel en de toeslagen leiden voor heel veel mensen tot veel onzekerheid en soms tot schulden. Wij willen dat per se anders.""

Volgens Bikker zijn door het nu demissionaire kabinet onder leiding van vicepremier Schouten al stappen gezet, maar is dat nog lang niet genoeg: ""Iedereen die in armoede leeft, is er een te veel. We weten voor kinderen wat dat betekent voor hun toekomst.""

In het gesprek ging het ook over de val van het kabinet in juli. De coalitiepartijen konden het toen niet eens worden over het migratiebeleid en vooral niet over beperking van de gezinshereniging. Bikker herhaalde vandaag dat volgens haar partij de kinderen bij hun ouders horen en dat VVD en CDA daar anders over dachten. ""Als zij daar dan willens en wetens aan vasthouden, dan is er op een dag wel een heel moeilijk gesprek. Dat is gekomen, dat is gebleven en dat is niet opgelost.""

Op de vraag of de ChristenUnie niet beter een tijdje weer ""in de luwte van de oppositie"" kan gaan, antwoordde Bikker dat het nu niet het belangrijkste is of de partij in de coalitie of in de oppositie zit: ""Er worden zo 150 Kamerleden gekozen. Die hebben verantwoordelijkheid te dragen voor het beleid van het hele land. Dan zal ik zien waar mijn plek het beste is. Je kunt erop rekenen dat ik sta voor mijn idealen en dat ik niet zo gehecht ben aan de macht.""

Morgenochtend is in het NOS Radio 1 Journaal BBB-lijsttrekker Caroline van der Plas te gast. 

08:05

Nieuwsuur: dit willen achttien politieke partijen met het woningtekort

In onderstaande video zet Nieuwsuur op een rij hoe achttien partijen het woningtekort te lijf willen gaan:

07:40

Partijen kritisch over Omtzigt

Verschillende partijen hebben kritiek op NSC-leider Omtzigt. Die heeft zijn verkiezingsprogramma niet laten doorrekenen door het Centraal Planbureau, maar hij leverde gisteren wel commentaar op de programma's van anderen. Omtzigt zei gisteren dat hem in het VVD-programma vooral is opgevallen dat die partij ""de hele ontwikkelingssamenwerking afschaft"". Hij voegde eraan toe: ""Dat ging vrij hard."" En hij plaatste ook kritische kanttekeningen bij de manier waarop GroenLinks-PvdA vermogensbelasting heft en de spaartaks verhoogt.

VVD-lijsttrekker Yesilgöz zegt daarover in het NOS Radio 1 Journaal: ""Als je ervoor kiest de doorrekening niet te laten maken, dan hebben mensen geen idee welke keuzes je gaat maken en hoe je die gaat betalen. En als je dan ondertussen commentaar hebt op de planen van anderen, dan moet het wel twee kanten op."" En GroenLinks-PvdA-fractievoorzitter Klaver: ""Als de plannen die Omtzigt heeft gepresenteerd door het kabinet naar de Tweede Kamer waren gestuurd, dan had hij altijd gezegd: 'Dit is nog niet af, daar wil ik berekeningen van zien.'"" Ook volgens Klaver is het niet gepast dat Omtzigt geen berekeningen levert, maar wel commentaar heeft op anderen.

En D66-lijsttrekker Jetten voegt er op X aan toe dat Omtzigt anders een feitenrelaas zou hebben aangevraagd over ontbrekende doorrekeningen.

07:15

De dagelijkse podcast De Campagne Stemming: gezin Omtzigt bepaalt mee wie premier wordt

In de dagelijkse podcast De Campagne Stemming staan Xander van der Wulp en Joost Vullings onder meer stil bij de doorrekening van de verkiezingsprogramma's door het Centraal Planbureau (CPB).

Van der Wulp kreeg een berichtje van kritische luisteraar Jos. Die vindt dat het politieke nieuws wat beter over het jaar verspreid moet worden. In de zomer was het heel stil, zegt hij, en nu is alles ineens heel belangrijk en moet iedereen achter het nieuws aanrennen. ""Start eerst maar eens met het beëindigen van de veel te lange recessies"", vindt Jos. Het is de quote van de dag in de podcast.

Er zit nieuws in de nieuwe peilingen, bijvoorbeeld de laatste van I&O. NSC krijgt er twee zetels bij, BBB verliest er drie. De druk op NSC-lijsttrekker Pieter Omtzigt neemt toe, is de conclusie. Zijn partij zou de grootste kunnen worden. Van der Wulp kwam de zes partijstrategen van NSC in de gang van de Tweede Kamer tegen. ""Deze mensen gaan het dus bepalen voor deze partij, die zitten nu ook al te bedenken 'wat moeten we na de verkiezingen'. Dat gaf een raar gevoel en ik merkte dat zij dat ook wel hadden"", vertelt Van der Wulp.

Vullings concludeert dat het gezin Omtzigt zou kunnen gaan bepalen wie de nieuwe premier wordt van Nederland. Omtzigt heeft nog geen besluit genomen of hij premier wil worden, zijn gezin speelt daarbij een belangrijke rol, zei hij eerder.

gisteren, 07:11

Henri Bontenbal (CDA) bij Nieuwsuur: ik wil het CDA een duidelijk profiel geven

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zei hij in een verkiezingsgesprek bij Nieuwsuur.

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zei hij eerder dat het ""frisser en compromislozer"" zal zijn. Vanavond is SP-lijsttrekker Lilian Marijnissen te gast.

Lees hier verder:

07:03

Nieuwe Peilingwijzer: VVD en NSC samen aan kop

Vandaag is er weer een nieuwe Peilingwijzer. Daarin tekent zich een top 2 af van NSC en VVD, terwijl GroenLinks-PvdA achterblijft. Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en VVD en NSC anderzijds en is dat er nu met vijf zetels wel.

07:03

Mirjam Bikker (CU) te gast bij NOS Radio 1 Journaal, waar staan zij en haar partij voor?

Mirjam Bikker (41) is sinds 2006 politiek actief voor de ChristenUnie. Ze was raadslid in Utrecht en Eerste Kamerlid, voordat ze in 2021 overstapte naar de Tweede Kamer. In januari van dit jaar werd ze de partijleider, als opvolger van Gert-Jan Segers. Bescherming van kwetsbaren, tegengaan van mensenhandel en uitbuiting zijn belangrijke thema's voor haar. Bikker groeide op in Moordrecht en Nunspeet, en studeerde rechten in Utrecht.

In de gemeenteraad wist ze een locatie voor raamprostitutie gesloten te krijgen, vanwege de daar heersende misstanden. In de afgelopen kabinetscrisis benadrukte ze dat haar partij een gezinspartij is, en daarom niet kon instemmen met het beperken van de gezinshereniging voor statushouders, zoals de VVD wil. Bikker is lid van een kerkgemeente die zich rekent tot de meest orthodoxe vleugel binnen de Protestantse Kerk Nederland (PKN).

De ChristenUnie is in 2000 voortgekomen uit twee traditioneel gereformeerde partijen (GPV en RPF), maar inmiddels zijn ook veel evangelische christenen lid en actief voor de partij. Dat heeft de sfeer in de partij en de koers beïnvloed. Bij medisch-ethische onderwerpen als abortus en euthanasie staat de ChristenUnie nog steeds op de rem, maar op sociaaleconomisch gebied en migratie kijkt de partij steeds meer naar links.

Bewogenheid met de kwetsbaren, in Nederland en de rest van de wereld, is een speerpunt. Ook bij de nieuwe lijsttrekker Bikker. Zij moet als relatieve onbekende proberen zetelverlies te voorkomen of te beperken. Opnieuw deelnemen aan het kabinet lijkt niet haar streven.

gisteren, 07:01

Samenvatting van de dag van gisteren

NSC-lijsttrekker Pieter Omtzigt stelde de keuze om wel of niet premier te worden nog een dagje uit. In het radioprogramma Dit is de dag zei hij: ""Ik heb gelezen dat 85 procent van de kiezers dat ook niet belangrijk vindt."" BBB-leider Caroline van der Plas zei bij tv-programma Vandaag Inside dat ze het verstandiger vindt als Omtzigt ervoor kiest om gewoon Kamerlid te worden in plaats van premier.

Het Centraal Planbureau kwam met de doorrekeningen van de verkiezingsprogramma's van VVD, D66, GroenLinks-PvdA, CDA, ChristenUnie, Volt, JA21, en SGP. De plannen van de partijen zijn onder meer doorgerekend op economische groei, werkgelegenheid en armoede. De partijen hebben het zelf vooral over de punten waarin zij er goed vanaf komen.

CDA-lijsttrekker Henri Bontenbal zei bij Nieuwsuur dat hij hoopt op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA.

Frans Timmermans, de GroenLinks/PvdA-lijsttrekker, wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij bij Tubantia en de Universiteit Twente. Timmermans was in 2012-2014 minister van Buitenlandse Zaken in het kabinet-Rutte II. Daarvoor was hij staatssecretaris van Buitenlandse Zaken voor Europese samenwerking in het kabinet-Balkenende IV.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790742,Komt 't goed tussen Timmermans en Omtzigt en maakt Wilders kans? | Rondje Binnenhof #54,NOS.nl,2023-11-17,"Rondje Binnenhof verplaatst zich naar het Mediapark, waar een paar lijsttrekkers in debat gaan. Marleen en Gerri moeten rennen om Omtzigt en Timmermans te spreken. Xander kijkt met een broodje paling naar de laatste peilingen. Komt er nog een verrassing?",2023-01-01,2023-11-01,2023-11-13
42790776,Janny Knol wordt de nieuwe korpschef bij de politie,NOS.nl,2023-11-17,"Janny Knol wordt de nieuwe korpschef van de politie. Het kabinet benoemt haar per 1 maart volgend jaar als opvolger van Henk van Essen . Die maakte in september bekend dat hij het tijd vindt om het stokje over te geven.

Knol (54) werkt al jaren bij de politie. Zij begon haar loopbaan in 1990 als agent in Deventer. Daarna was ze onder meer lid van de eenheidsleiding in Oost-Nederland en plaatsvervangend politiechef in Noord-Nederland. Sinds februari vorig jaar is zij politiechef in Oost-Nederland.

Korpschef is de hoogste functie van de politie in Nederland. De functie bestaat sinds de vorming van de nationale politie in 2013 en Knol is de eerste vrouw die de post bekleedt.

Demissionair minister Yesilgöz noemt Knol iemand die de werkvloer van de politie goed kent en daarnaast veel ervaring heeft. ""Ik heb er alle vertrouwen in dat zij sturing kan geven aan de grote opgaven van de komende jaren en de ingezette strategie van de politie kan realiseren.""",2023-01-01,2023-11-01,2023-11-13
42790799,Omtzigt: de machtsfactor die met zijn nieuwe partij (NSC) de peilingen domineert,NOS.nl,2023-11-11,"Pieter Omtzigt was de afgelopen jaren de meest besproken man van het binnenhof: de toeslagenaffaire, een breuk met het CDA en uiteindelijk een eigen partij, Nieuw Sociaal Contract.",2023-01-01,2023-11-01,2023-11-06
42790804,"Koffie, foto's en flyers: de lijsttrekkers op campagne",NOS.nl,2023-11-11,Het een na laatste weekend voor de verkiezingen grijpen veel lijsttrekkers aan om nog de straat op te gaan om campagne te voeren.,2023-01-01,2023-11-01,2023-11-06
42790811,Ondanks kansenregen kunnen hockeysters Den Bosch niet winnen in Tilburg,NOS.nl,2023-11-11,"Den Bosch heeft verassend gelijkgespeeld tegen Tilburg in de Tulp Hoofdklasse (1-1). Ondanks een kansenregen voor de koploper ging de middenmoter met een punt aan de haal in de Brabantse derby. De sterk spelende Ierse keepster Ayeisha McFerran bleek amper te passeren.

Den Bosch blijft koploper, maar geeft SCHC wel de mogelijkheid om op gelijke hoogte te komen. Tilburg blijft op de achtste plek staan.

Tilburg kwam op voorsprong via Louise Versavel, die een strafcorner verzilverde. Het was alweer het vijfde doelpunt dit seizoen van de Belgische international.

Den Bosch ging op zoek naar het antwoord, maar drie strafcorners leverden niet de gewenste gelijkmaker op. Vlak voor rust viel de gelijkmaker. Maartje Krekelaar tipte binnen uit de vierde strafcorner van Sanne Koolen. Het was voor Krekelaar haar zevende doelpunt van het seizoen.

Uitblinkende McFerran

In een van beide kanten slordige tweede helft weerhield Tilburg-keepster McFerran Den Bosch van het scoren. Eerst redde ze bij een strafcorner van Frédérique Matla en daarna twee keer op een inzet van Charlotte Englebert en eenmaal Maartje Krekelaar.

Ook Tilburg kreeg nog wat mogelijkheden. Na een afgeslagen strafcorner van Den Bosch was het in de counter vijf tegen twee, maar verdediger Koolen kon de bal simpel afpakken.

Tilburg - Den Bosch 1-1

Oranje-Rood - HDM 3 - 2

Pinoké - Bloemendaal 4-0

Rotterdam - Hurley 1-2

Den Bosch stapelde in de slotfase strafcorner op strafcorner. In korte tijd mocht de ploeg vijf keer aanleggen. De laatste daarvan was een variant, maar Imme van der Hoek pushte de bal in het zijnet.

De druk op Tilburg nam toe. Pleun van der Plas kreeg een flinke mogelijkheid, maar haar inzet zeilde ook voorlangs het doel van Tilburg. De thuisploeg vocht op het tandvlees naar het gelijkspel en juichte opgelucht na de laatste toeter.",2023-01-01,2023-11-01,2023-11-06
42790861,Timmermans ziet niets in minderheidskabinet • Lijsttrekkers de straat op,NOS.nl,2023-11-11,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

11:26

 Podcast De Campagne Stemming 

In de dagelijkse podcast De Campagne Stemming staan Xander van der Wulp en Joost Vullings stil bij de eerste ledenbijeenkomst van NSC. Verder hebben ze het onder meer over de relatief kleine aandacht in de campagne voor stikstof, over Partij voor de Dieren-lijsttrekker Ouwehand in Nieuwsuur en over de baard van Timmermans.

10:07

Nieuwsuur: dit willen achttien politieke partijen met het klimaat

In onderstaande video zet Nieuwsuur op een rij hoe achttien partijen omgaan met het klimaat:

09:26

Timmermans ziet niets in minderheidskabinet

GroenLinks-PvdA-lijsttrekker Timmermans ziet niets in een minderheidskabinet. Eerder noemde NSC-leider Omtzigt zo'n coalitie een reële mogelijkheid. In een gesprek met Trouw zegt Timmermans dat ""je echt een stabiele meerderheid nodig hebt in de Tweede Kamer als je een vaste koers wilt uitzetten die het land over meerdere jaren op een beter spoor kan zetten"". Hij voegt eraan toe dat hij nog steeds gelooft in samenwerking met het politieke midden, maar dat het midden dan ook die bereidheid moet tonen.

Ook VVD-leider Yesilgöz is niet erg enthousiast over een minderheidskabinet. Gisteren zei ze dat zo'n coalitie niet haar voorkeur heeft.

08:49

Weekend, dus geen lijsttrekker bij het NOS Radio 1 Journaal

Deze week is iedere ochtend een lijsttrekker bij het NOS Radio 1 Journaal geweest, maar in het weekend is er even een korte pauze. Maandag schuift PVV-leider Wilders aan.

08:40

Folders uitdelen op straat, lijstrekkers trekken eropuit

Veel lijsttrekkers hadden het de afgelopen week heel druk met allerlei tv-, radio-, en kranteninterviews en nu wordt het een na laatste weekend voor de verkiezingen aangegrepen om ook even de straat op te gaan.

Bij de laatste campagne voor de Tweede Kamerverkiezingen, in maart 2021, zat Nederland nog in de coronacrisis en waren er allerlei strenge coronamaatregelen. De politici gingen toen niet de straat op om folders uit te delen. Nu kan het weer wel.

08:28

Veel aandacht voor premiersvraag

In de campagne gaat het geregeld over de premiersvraag. Vaak wordt de lijsttrekker van de grootste partij na de verkiezingen de minister-president. Maar er zijn uitzonderingen:

08:17

Omtzigt: coalitie met GroenLinks-PvdA op bepaalde zaken lastig

NSC-leider Omtzigt denkt dat het ""op bepaalde zaken"" lastig wordt om een coalitie te sluiten met GroenLinks-PvdA. In een gesprek met De Telegraaf verwijst hij naar migratie, stikstof en bestaanszekerheid. Over dat laatste thema levert hij onder meer kritiek op ""de grote belastingverhogingen van GroenLinks-PvdA die ik hun doorrekening zag staan"". En als we de migratie niet onder controle krijgen, is het volgens Omtzigt moeilijk ""om onze publieke voorzieningen"" overeind te houden"". Maar hij herhaalde dat hij nu geen duidelijke voorkeurscoalitie ziet ontstaan, de ene of de andere kant op.

gisteren, 08:15

Samenvatting van vrijdag

Een aantal lijsttrekkers had weer een drukke avond bij de tv-programma's.

Partijleider Ouwehand van de Partij voor de Dieren wil alleen meedoen aan een kabinet bij een echte koerswijziging, bleek uit een interview in Nieuwsuur.

In de middag had NSC in Amersfoort de eerste ledenbijeenkomst en daar besprak lijsttrekker Omtzigt uitgebreid thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen"", aldus Omtzigt tegen een volle zaal.

In zijn toespraak vroeg hij de leden van zijn partij om bijvoorbeeld 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet.""

In de ochtend was BBB-leider Van der Plas bij het NOS Radio 1 Journaal, waar ze opnieuw zei graag te willen meeregeren. Hoewel de partij daalt in de peilingen, denkt ze een belangrijke partner te zijn bij de coalitieonderhandelingen, ook omdat BBB in de Eerste Kamer veel zetels heeft. Ook beantwoordde ze bij de NOS vragen van kijkers:

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790883,In gesprek met PvdD-lijsttrekker Esther Ouwehand,NOS.nl,2023-11-10,"Lijsttrekker van de Partij voor de Dieren, Esther Ouwehand, over onder meer de richtingenstrijd binnen de partij: is de storm overgewaaid? En is de partij klaar om mee te besturen?",2023-01-01,2023-11-01,2023-11-06
42790916,Netanyahu: toelaten brandstof cruciaal voor internationale steun,NOS.nl,2023-11-18,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

21:17

Biden: Palestijnse Autoriteit moet Gaza leiden

De Amerikaanse president Biden vindt dat de Palestijnse Autoriteit behalve de Westelijke Jordaanoever ook de Gazastrook moet besturen na de oorlog tussen Israël en Hamas. Dat zei hij tegen de krant The Washington Post. De autoriteit leidt nu alleen de Westelijke Jordaanoever, waar ook veel Israëlische kolonisten zich hebben gevestigd.

""Gaza mag nooit meer geleid worden als platform voor terroristen"", zei Biden. Vandaag zei EU-buitenlandchef Josep Borrell hetzelfde. De Israëlische premier Netanyahu benadrukte in een persconferentie dat Israël de ""algehele militaire verantwoordelijkheid"" in Gaza moet behouden in de nabije toekomst.

21:00

Gazanen vluchten uit school na bombardement: 'Ineens zagen we een plas bloed'

Het gaat om de Al-Fakhoura-school, gerund door VN-hulporganisatie Unrwa, die vanochtend werd gebombardeerd. Hierbij vielen volgens verschillende media tientallen slachtoffers. De school gaf onderdak aan honderden gevluchte families.

20:09

Netanyahu: toelaten humanitaire hulp Gaza cruciaal voor internationale steun

De Israëlische premier Netanyahu heeft in een persconferentie die in Israël primetime op tv is uitgezonden gereageerd op de woedende reacties in zijn land op het besluit om brandstof tot de Gazastrook toe te laten. Eerder had Israël gezworen dat nooit te zullen toestaan voordat alle gijzelaars zouden zijn vrijgelaten.

Maar volgens Netanyahu is het toelaten van humanitaire hulp cruciaal voor de oorlog tegen Hamas, omdat er anders minder internationale steun is voor Israëls militaire acties. ""Daarom is het oorlogskabinet unaniem akkoord gegaan toen het leger en de veiligheidsdienst aandrongen op het toelaten van brandstof in de Gazastrook.""

In zijn toespraak bedankte hij in het bijzonder de Amerikanen voor hun steun in de vorm van de constante levering van wapens en defensiematerieel. Ook zei hij dat er ondanks alle berichten hierover nog geen deal is om de Israëlische gegijzelden vrij te krijgen.

Minister van Buitenlandse Zaken Gallant zegt dat Israël met de tweede fase van het grondoffensief is begonnen. ""We bereiken alle locaties die belangrijk zijn voor Hamas en treffen ze"", aldus Gallant.

19:07

Autoriteiten Gaza: dodental inmiddels 12.300

Volgens de door Hamas aangestuurde autoriteiten van Gaza zijn sinds 7 oktober zeker 12.300 Palestijnen gedood bij Israëlische aanvallen op het gebied. Onder de slachtoffers zouden 5000 kinderen zijn. Ook zijn tot nu toe ongeveer 30.000 mensen gewond geraakt.

Het gezondheidsministerie heeft eerder aangegeven dat het niet het exacte aantal kan melden, omdat het door de zware gevechten onmogelijk is om alle lichamen te bergen.

18:45

Arts vertelt over situatie in al-Shifaziekenhuis

Het al-Shifa-ziekenhuis in Gaza-Stad is vandaag in korte tijd grotendeels ontruimd. Volgens de ziekenhuisdirecteur zijn alleen hij en enkele anderen, onder wie personeel en patiënten, achtergebleven.

15:29

Betoging voor vrijlating gijzelaars bereikt na vijf dagen Jeruzalem

Tienduizenden deelnemers aan een demonstratie voor vrijlating van de gijzelaars van Hamas hebben Jeruzalem bereikt. De mars begon dinsdag in Tel Aviv, ongeveer 70 kilometer verderop. De betogers dragen Israëlische vlaggen en gele ballonnen en houden borden vast met foto's van de ontvoerden.

Bij de terreuraanval van Hamas in Israël op 7 oktober werden ongeveer 240 gijzelaars meegenomen naar de Gazastrook. Van de meesten is onduidelijk waar ze zijn en of ze nog in leven zijn.

De deelnemers aan de mars lopen naar de residentie van premier Netanyahu. Ze eisen dat de Israëlische regering een deal sluit over de vrijlating van de gijzelaars. ""Nu, nu nu"", werd er gezongen en ""Humanitaire hulp alleen in ruil voor vrijlating van alle gijzelaars"".

15:02

Eerste groep familieleden EU-personeel is Gaza uit

Een eerste groep van negentien familieleden van personeel van de Europese Unie in de Gazastrook heeft het gebied verlaten, meldt EU-buitenlandchef Josep Borrell op X.

Hij dankt de Israëlische president Herzog en minister van Buitenlandse Zaken Cohen en de Egyptische buitenlandminister Shoukry voor hun hulp. Ook spreekt hij zijn waardering uit voor hun ""aanhoudende inspanningen"" om het resterende personeel en hun families binnenkort de oversteek naar veilig gebied te laten maken.

14:52

120.000 liter brandstof ingevoerd in Gaza

Volgens VN-hulporganisatie UNRWA is 120.000 liter brandstof vanuit Egypte de Gazastrook binnengebracht. Gisteren beloofde Israël dagelijks twee tankwagens met brandstof toe te laten.

De hulporganisatie noemt de huidige levering ""veel te weinig om zonder onderbrekingen te voldoen aan de behoeften van ontziltingsinstallaties, rioolwaterzuiveringsinstallaties, ziekenhuizen, waterpompen, vrachtwagens om hulpgoederen te verspreiden, ambulances, bakkerijen en het communicatienetwerk"".

Volgens VN-noodhulpcoördinator Martin Griffiths is er dagelijks zo'n 200.000 liter nodig om in de minimale humanitaire hulp te kunnen voorzien.

14:09

Vliegtuig met gewonden uit Gaza komt aan in Abu Dhabi

Vijftien gewonde Palestijnen uit Gaza zijn aangekomen in Abu Dhabi in de Verenigde Arabische Emiraten. Ze zijn via Rafah de grens met Egypte overgestoken. De Emiraten hebben beloofd zo'n duizend gewonden te evacueren en te verzorgen.

13:45

'Tientallen doden bij aanval op VN-school in Gaza'

Verscheidene media, waaronder de Israelische krant Haaretz , maken melding berichten over tientallen doden bij een aanval op een school in het noorden van Gaza. Het zou gaan om een Israëlische aanval, maar dat is niet bevestigd door het Israëlische leger.

De al-Fakhoura-school wordt gerund door de VN-hulporganisatie UNRWA. De school bij het vluchtelingenkamp Jabalia geeft onderdak aan honderden gevluchte families.

13:16

Israël laat pamfletten vallen boven Rafah in Gaza

Het Israëlische leger heeft pamfletten gedropt op Rafah in de Gazastrook, vlak bij de grens met Egypte. Hierin zou staan dat iedereen die informatie verstrekt over de door Hamas vastgehouden gijzelaars, kan rekenen op bescherming.

12:46

Directeur: al-Shifa-ziekenhuis is inmiddels nagenoeg verlaten

Het al-Shifa-ziekenhuis is inmiddels nagenoeg verlaten, zegt de ziekenhuisdirecteur tegen Al Jazeera. Volgens Mohammed Abu Salmiya zijn alleen hij en enkele anderen, onder wie personeel en patiënten, achtergebleven.

""Het ziekenhuis is verlaten. Enkele overgebleven patiënten en slachtoffers liggen in de gang"", citeert de nieuwszender de directeur. ""Het centrale deel van het ziekenhuis wordt omringd door Israëlische soldaten. Zij hebben de totale controle. Zelfs wij, het weinige medische personeel dat nog over is, kunnen ons niet vrij bewegen"", aldus de ziekenhuisdirecteur.

11:05

'Patiënten al-Shifa-ziekenhuis grotendeels vertrokken, 120 gewonden blijven achter'

Het door Hamas geleide ministerie van Volksgezondheid in Gaza zegt dat patiënten en burgers in het al-Shifa-ziekenhuis grotendeels zijn vertrokken, meldt persbureau AFP. 120 gewonde patiënten zijn nog achtergebleven, samen met een aantal couveusebaby's, zegt het ministerie. De cijfers zijn niet onafhankelijk geverifieerd.

De BBC citeert een Iers-Palestijnse arts van het al-Shifa-ziekenhuis die weigert te vertrekken. ""Veel patiënten kunnen het ziekenhuis niet verlaten omdat ze op IC-bedden of in babycouveuses liggen"", zegt Ahmed El Mokhallalati.

Volgens de arts heeft het Israëlische leger iedereen bevolen het ziekenhuis te verlaten. Dat wordt door het leger ontkend.

10:24

Onduidelijkheid over ontruiming al-Shifa-ziekenhuis

Het Israëlische leger (IDF) ontkent dat het opdracht heeft gegeven om het al-Shifa-ziekenhuis binnen een uur te evacueren, meldt de Israëlische krant The Times of Israel . In een verklaring die de krant heeft gepubliceerd schrijft het leger dat er alleen is gereageerd op verzoeken van de directeur van het medisch centrum, die om een veilige route naar buiten vroeg voor degenen die willen vertrekken.

""Vanochtend hebben de IDF ingestemd met het verzoek van de directeur van het Shifa-ziekenhuis om extra Gazanen die zich in het ziekenhuis bevonden en zouden willen evacueren, in staat te stellen dit via de beveiligde route te doen"", staat in de verklaring. ""Op geen enkel moment hebben de IDF opdracht gegeven tot de evacuatie van patiënten of medische teams. Feitelijk faciliteren we elk verzoek om een medische evacuatie.""

Ondertussen lijken er meerdere patiënten het al-Shifa-ziekenhuis te verlaten. Arabische media melden dat mensen onder begeleiding van Israëlische militairen worden geëvacueerd. Waar ze naartoe gaan, is niet bekend.

09:22

EU-buitenlandchef Borrell: alleen ruimte voor Palestijnse Autoriteit in Gaza

EU-buitenlandchef Josep Borrell zegt dat alleen de Palestijnse Autoriteit Gaza kan besturen na de oorlog tussen Israël en Hamas. Er is volgens hem dan geen ruimte meer voor Hamas.

""Hamas kan niet langer de controle over Gaza hebben"", zei Borrell op een top in Bahrein. ""Dus wie zal de controle over Gaza hebben? Ik denk dat dat maar één dat kan zijn: de Palestijnse Autoriteit"", zei hij.

De Palestijnse Autoriteit werd in 1994 opgericht als onderdeel van de Oslo-akkoorden, waarin Israël en de Palestijnse Bevrijdingsorganisatie PLO elkaar voor het eerst erkenden. Sindsdien vormt de autoriteit het bestuur van de Palestijnse gebieden. De Palestijnse Autoriteit heeft nu alleen nog het gezag over de Westelijke Jordaanoever.

07:41

'Al-Shifa-ziekenhuis heeft uur de tijd gekregen om te ontruimen'

De Arabische nieuwszender Al Jazeera meldt dat het al-Shifa-ziekenhuis in Gaza een uur de tijd heeft gekregen van het Israëlische leger om te evacueren. Artsen, patiënten en burgers in het ziekenhuis moeten dan allemaal weg zijn, schrijft de zender. Waarom dat moet gebeuren, is niet duidelijk.

Een arts zegt tegen Al Jazeera dat het onmogelijk is om iedereen binnen een uur weg te krijgen. Vooral omdat er niet genoeg ambulances zijn om patiënten en baby's in couveuses te vervoeren.

Het Israëlische leger is afgelopen week het grootste ziekenhuis van Gaza in gegaan. Het zegt wapens en een commandocentrum te hebben gevonden. Het al-Shifa-ziekenhuis werd door het Israëlische leger ""misschien wel het kloppende hart"" van Hamas genoemd.

05:30

Tanzaniaan omgekomen die mogelijk werd ontvoerd door Hamas

Een van de twee Tanzanianen die mogelijk bij de terreuractie van Hamas werden ontvoerd op 7 oktober is overleden. Dat maakte het Tanzaniaanse ministerie van Buitenlandse Zaken bekend.

Het gaat om de 22-jarige Clemence Felix Mtenga. Hij liep stage op een koeienboerderij in de buurt van de Gazastrook. Het ministerie meldt niet waar hij werd gevonden en hoe hij om het leven kwam. Een andere Tanzaniaan wordt nog vermist. Hij werkte op een andere boerderij in de buurt van de Gazastrook. 

De twee maakten deel uit van een groep van ongeveer 260 jonge Tanzanianen die naar Israël waren gekomen in het kader van een samenwerkingsprogramma tussen Israël en Tanzania.

04:56

'Doden en gewonden bij luchtaanval in Khan Younis'

Een woonwijk in Khan Younis in het zuiden van de Gazastrook is vannacht getroffen door een luchtaanval, meldt Al Jazeera. Volgens een correspondent van de nieuwszender zijn er 26 doden gevallen en tientallen gewonden. 

Hoewel het grootste deel van de Israëlische bombardementen en acties van grondtroepen zich richten op het noorden van de Gazastrook, zijn er ook luchtaanvallen in het zuiden. Israël verspreidde eergisteren flyers in het oosten van Khan Younis met de boodschap dat mensen schuilplaatsen op moesten zoeken. 

""Voor uw veiligheid moet u uw woonplaats onmiddellijk verlaten en naar schuilplaatsen gaan. Iedereen die in de buurt komt van terroristen of hun faciliteiten brengt zichzelf in gevaar. Elk huis dat door terroristen wordt gebruikt zal doelwit zijn"", was op de flyers te lezen.

01:47

Weer beperkt telefoonverkeer in Gazastrook

Er is weer deels telefoonverkeer mogelijk in de Gazastrook. Sinds gisteren konden de meeste mensen niet meer bellen of internetten. Telefoonproviders Jawwal en Paltel hadden te weinig brandstof voor stroomgeneratoren waardoor zendmasten niet meer werkten.

Paltel meldt nu dat het bedrijf toch weer wat brandstof in handen heeft gekregen waardoor de verbindingen deels hersteld zijn. Het gebrek aan communicatie leverde onder meer problemen op voor mensen die de hulpdiensten wilden bereiken na luchtaanvallen.

Omdat er zeer beperkt stroom is in de Gazastrook, worden telefoons vaak op centrale plekken opgeladen, zoals op deze foto van vorige maand in Rafah te zien is. De telefoons worden onder meer opgeladen via autobatterijen of met stroom die wordt opgewekt met zonnepanelen.

01:15

Israël bevestigt dat het twee tankwagens brandstof per dag gaat toelaten in Gaza

Israël heeft gisteravond bevestigd dat het gaat toestaan dat brandstof de Gazastrook in mag komen. 

Het gaat om twee tankwagens per dag. Wat neerkomt op ongeveer 60.000 liter brandstof per dag. Een deel hiervan zal volgens de VS worden gebruikt om generatoren te laten draaien die de telefoonnetwerken van stroom voorzien. Het grootste deel van de brandstof zal worden gebruikt voor generatoren om waterzuiveringscentrales van stroom te voorzien.

Volgens de Israëlische minister Benny Gantz wordt de brandstof in de komende 48 uur geleverd onder toezicht van de VN. Israël verbood lange tijd dat brandstof de Gazastrook binnenkwam. Volgens het land was het risico te groot dat Hamas er met de benzine vandoor zou gaan waardoor het niet voor burgerdoeleinden gebruikt zou worden.

Alleen afgelopen woensdag mocht er voor het eerst weer brandstof het gebied in. Het ging toen om 23.000 liter brandstof. Maar dat mocht toen alleen worden gebruikt door de VN om hun voertuigen mee te vullen. En gisteren werd er brandstof toegelaten die bedoeld was om de telefoonnetwerken weer draaiende te krijgen.

00:35

Gazanen in het zuiden moeten nu ook vluchten: 'Ik weet het niet meer'

Eerder werd het gebied rondom Khan Younis, in het zuiden van Gaza, als veilig aangemerkt door het Israëlische leger. Maar nu worden inwoners daar ook aangespoord om te vertrekken.

00:17

Welkom

Welkom in een nieuw liveblog over de oorlog tussen Israël en Hamas. Het blog van gisteren is hier terug te lezen.",2023-01-01,2023-11-01,2023-11-13
42790939,Nog veel zwevende kiezers • Negen partijen beloven extra inzet voor lhbti'ers ,NOS.nl,2023-11-18,"13:10

Wat is strategisch stemmen? Waar worden de peilingen op gebaseerd? En nog meer antwoorden

Waar gaan de verkiezingen eigenlijk over? Wat is het gevolg dat er zoveel nieuwe lijsttrekkers meedoen? Wat gebeurt er in de laatste dagen van de campagne? En ook... zijn jullie de campagne niet beu? De politiek verslaggevers Albert Bos en Marleen de Rooy geven antwoord op tientallen vragen die bij de NOS zijn binnengekomen. 

11:25

Ipsos-onderzoek: hogeropgeleiden eerder geneigd om naar de stembus te gaan

Relatief veel meer mensen met een hbo- of een wo-opleiding zijn van plan om bij de Tweede Kamerverkiezingen hun stem uit te brengen dan mensen met een middelbare beroepsopleiding of alleen middelbare school. Dat valt op te maken uit een onderzoek van Ipsos in opdracht van de NOS.

11:14

Negen partijen doen beloften over lhbti-emancipatie en ondertekenen Regenboogakkoord 

Net als bij de vorige Tweede Kamerverkiezingen heeft een aantal partijen ook deze keer het zogenoemde Regenboog-stembusakkoord ondertekend. Dat zijn afspraken over maatregelen om discriminatie en geweld tegen lhbti-personen en andere minderheden aan te pakken.

Vanochtend hebben negen partijen - VVD, GroenLinks-PvdA, D66, CDA, Partij voor de Dieren, SP, Volt, Bij1 en 50Plus - laten weten hun handtekeningen onder de afspraken te zetten. NSC en BBB doen het niet.

In het akkoord staat onder meer dat er een wettelijk verbod komt op pogingen tot lhbti-conversie ('genezing'), dat er wettelijk transitieverlof wordt ingevoerd voor transpersonen en dat de wachtlijsten voor transgenderzorg worden aangepakt.

COC Nederland

@COCNederland

Negen politieke partijen tekenden vandaag COC’s Regenboog Stembusakkoord 2023. Daarin een reeks beloften over lhbti+emancipatie voor de komende kabinetsperiode. Er werd getekend door VVD, GL|PvdA, D66, CDA, Partij voor de Dieren, SP, Volt, BIJ1 en 50PLUS.

https://t.co/yy52ttygP1 https://t.co/ixnxFboLgO

10:51

18 november 2023

09:45

De grachten door, flyeren en nog een aantal debatten voor de boeg

De afgelopen weken draaide de campagne voor de Tweede Kamerverkiezingen van aanstaande woensdag al op volle toeren. Er zijn interviews gedaan met landelijke en regionale kranten en de radio- en televisiestudio's van allerlei publieke omroepen en RTL en SBS zijn bezocht. Maar de allerbeslissende tijd is nu pas aangebroken.

Vandaag wordt er opnieuw druk geflyerd, net als vorige weekend. Volt-leider Dassen stapt in een boot. Ander lijsttrekkers knopen op straat, bij markten en op treinstations met hun folders een gesprekje aan met de voorbijgangers. Dit werk levert overigens nooit de meeste kiezers op, weten alle campagneteams. Het is wel goed voor het beeld, om te laten zien dat de politici hun kiezers niet alleen via het beeldscherm proberen te bereiken.

In debatten kunnen de partijen vooral hun onderlinge verschillen laten zien over hun aanpak van een aantal maatschappelijke problemen. Dit jaar gaat het vooral over bestaanszekerheid, de woningnood, migratie en het terugwinnen van het vertrouwen van de teleurgestelde kiezer.

Dit weekend gaat een aantal lijsttrekkers naar het NOS-Jeugdjournaaldebat, dat zondag wordt uitgezonden om 19.00 uur op NPO 3. Vanavond is er ook nog het Debat van het Zuiden, waarvan NSC-leider Omtzigt en GroenLinks-PvdA-leider Timmermans de uitnodiging hebben afgeslagen.

09:15

Voor de zwevende kiezer: welke kieshulpen zijn er en hoe werken ze?

Het aantal zwevende kiezers was nog nooit zo hoog. Die zwevende kiezers vullen massaal kieshulpen in. In deze video duikt NOS op 3 in de wereld achter de kieshulpen.

09:10

Nog even lezen: wie zijn de lijsttrekkers? En waar staan hun partijen voor?

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

09:00

De dag van gisteren: een andere toon

Bij Op1 zaten NSC-leider Omtzigt en Timmermans van GroenLinks-PvdA en de onderlinge toon was anders dan bij vorige debatten. Omtzigt had de linkse partij eerder ""een moeilijke partner"" genoemd, maar nu was de toon anders. De twee politici namen de tijd om de belangrijkste onderwerpen - zoals armoedebestrijding, migratie, maar ook abortus - door te nemen en hun overeenkomsten en verschillen te belichten. Van mogelijke samenwerking in een nieuwe coalitie is trouwens nog geen sprake.

Bij Nieuwsuur zat VVD-leider Yesilgöz en zij benadrukte dat de VVD de afgelopen jaren in het kabinet ""te veel met zichzelf bezig is geweest"". In hoeverre neemt de nieuwe VVD-leider verantwoordelijkheid voor wat er onder de kabinetten-Rutte is gebeurd? Het is een veelgestelde vraag in de campagne en Yesilgöz zegt dan regelmatig dat ze ""de fouten erkent, problemen wil oplossen en vooruit wil kijken"". In het programma sprak ze verder haar voorkeur uit om met BBB, NSC en mogelijk het CDA te gaan regeren.

In de ochtend zat Esther Ouwehand van de Partij voor de Dieren bij de NOS en die sprak haar vrees uit dat uiteindelijk te weinig partijen zich zullen inzetten voor de natuur. Ze krabbelen volgens haar terug als puntje bij paaltje komt. ""Er is geen enkele partij die zo vasthoudt aan het beschermen van de natuur"", zei ze over haar eigen partij.

08:15

Teruglezen: spanning in de 'warrooms'

Pieter Omtzigt gaat voor de verkiezingen echt niet zeggen wie er premier zal worden als NSC de grootste wordt. GroenLinks-PvdA hoopt nog steeds de grootste te worden, door ruwweg vijf zetels weg te halen bij andere partijen op links en nog eens vijf uit het 'midden'. BBB denkt net als in maart de peilingen te kunnen verslaan. En Geert Wilders moet zijn mildere toon in ieder geval nog een paar dagen volhouden. Het zijn dingen die je oppikt als je nu spreekt met mensen dicht bij de lijsttrekkers.

Lees verder:

gisteren, 08:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790949,Kleinere partijen de straat op in het laatste weekend voor verkiezingen,NOS.nl,2023-11-18,Ook voor de kleinere partijen die meedoen aan de Tweede Kamerverkiezingen is dit het laatste weekend van de campagne.,2023-01-01,2023-11-01,2023-11-13
42790966,Noorse schaatsers moeten zelf betalen voor wereldbekers: '2.000 euro per weekend',NOS.nl,2023-11-18,"Wie naar de uitslagen van de eerste internationale wedstrijden van het nieuwe schaatsseizoen kijkt, kan concluderen dat het op sportief vlak prima gaat met het Noorse schaatsen.

Ragne Wiklund maakte vorige week in Obihiro indruk op de 3.000 meter met een baanrecord, de mannen wonnen de ploegenachtervolging en talent Sander Eitrem haalde al twee bronzen plakken op de vijf kilometer.

Maar op financieel gebied zit het Noorse schaatsen in zwaar weer. De bond moet besparen en doet dat door een eigen bijdrage te vragen aan de schaatsers die de wereldbekers in de B-groep rijden. Het gaat dan niet om toppers als Wiklund en Eitrem, maar wel om (jonge) schaatsers die de aansluiting met de top proberen te vinden.

Beste manier?

Bondscoach Bjarne Rykkje plaatst zijn vraagtekens bij die bezuinigingsmaatregel. ""Je kunt je afvragen of dat de beste manier is om geld te besparen"", aldus de in het Noorse Bergen geboren oud-schaatser, die een Noorse vader en een Nederlandse moeder heeft.

Bekijk de reportage vanuit Peking:

Door de maatregel van de bond moest Sigurd Henriksen, een van de grootste Noorse talenten, vorige week betalen om te kunnen starten in Obihiro. ""2.000 euro voor een weekend. Dat is behoorlijk veel. Maar ik vond het belangrijk voor het verloop van het seizoen om mee te doen, dus ik heb het betaald..."", aldus de 19-jarige specialist op de lange afstand.

Met de pet rond

Toch was dat niet zo vanzelfsprekend. Henriksen, houder van het wereldrecord voor junioren op de 5.000 en 10.000 meter, verdient namelijk helemaal geen geld met schaatsen. Hij moest dus met de pet rond. Dankzij een bijdrage van zijn schaatsclub kon hij de reis naar Azië toch maken.

Gelukkig voor Henriksen won hij in Japan de 5.000 meter, waardoor hij promoveerde en in Peking wel in de A-groep mee mocht doen. Daarin werd hij zaterdag dertiende, net achter het Nederlandse talent Jesse Speijers.

De schaatsers die Nederland vertegenwoordigen bij de wereldbekers, hoeven daar niet zelf voor te betalen. Schaatsbond KNSB betaalt de reis en het verblijf, ook voor de rijders die in de B-groep starten.

Volgens Sverre Lunde Pedersen, lid van de achtervolgingsploeg die in 2018 en 2022 olympisch goud veroverde, is het geen nieuws dat de Noorse bond weinig geld heeft.

""Dat is al heel lang zo. Maar dit jaar is het nog wat minder dan anders"", aldus het ervaren boegbeeld. ""Het is triest dat je moet betalen om voor Noorwegen uit te komen in de wereldbeker.""

Bondscoach Rykkje merkte ook dat de financiële druk iets deed met zijn schaatsers in de voorbereiding. ""Ik denk wel dat het invloed heeft gehad op selectiewedstrijden, zeker op de sfeer in de groep. Niet onderling, maar wel op de focus van de schaatsers.""

Noorse sprinters

De Noorse allrounders plaatsten zich vorige week allemaal voor de A-groep, maar de meeste Noorse sprinters moesten ook in Peking zo'n 2.000 euro neertellen om in het Noorse pak de wereldbeker in de B-groep te schaatsen.

De volgende wereldbeker zal de Noorse sprinters wel wat minder gaan kosten. Hoogstens misschien een buskaartje, want van 1 tot en met 3 december wordt de derde World Cup van het seizoen verreden in het Noorse Stavanger.",2023-01-01,2023-11-01,2023-11-13
42790994,Yeşilgöz: 'heel pijnlijk' dat zaak tegen VVD-perschef niet goed is opgepakt,NOS.nl,2023-11-17,"Demissionair minister Dilan Yeşilgöz van Justitie en Veiligheid vindt het ""zeer kwalijk"" dat de Haagse politie de aangifte van een journalist tegen de VVD-perschef niet goed blijkt te hebben opgepakt. Als minister heeft Yeşilgöz zich altijd hard gemaakt voor het zwaar bestraffen van agressie en geweld tegen journalisten. Vanavond in Nieuwsuur noemde ze het ""heel pijnlijk"" dat dat juist in dit geval niet goed is gegaan.

Een journalist van LeftLaser deed afgelopen zomer aangifte nadat zijn microfoon uit zijn handen werd getrokken door VVD-perschef Kees Berghuis. De journalist probeerde VVD-fractievoorzitter Sophie Hermans te bevragen voor het Tweede Kamergebouw. Op beelden van het Youtube-kanaal van LeftLaser is te zien dat Hermans niet op zijn vragen in wil gaan. Nadat zij in de auto stapt, richt de journalist zich tot woordvoerder Berghuis, waarop die de microfoon hardhandig uit de hand grist en weggooit.

Nieuwsuur deed navraag bij de politie en die liet weten dat de zaak niet verder wordt onderzocht. Een dag na het incident bood Berghuis zijn excuses aan op X en de politie dacht dat de aangever daar genoegen mee zou nemen.

De aangifte van de journalist kwam echter een dag na de excuses. Omdat de VVD ervoor pleit dat daders van geweld en agressie tegen journalisten altijd een celstraf moeten krijgen, verzocht de journalist expliciet om vervolging van de perschef. De betrokken journalist laat aan Nieuwsuur weten ""allerminst verbaasd te zijn"" over de weigering van de politie om de zaak op te pakken. Hij overweegt bezwaar te maken tegen het besluit.

Bovendien heeft de politie de journalist niet op de hoogte gesteld dat de zaak niet verder zou worden onderzocht. Dat gebeurde pas na vragen van Nieuwsuur.

Prioriteit aan agressie tegen journalisten

Yeşilgöz zei in Nieuwsuur dat het OM haar ""zeer recentelijk"" heeft geïnformeerd over de zaak. Als reden is haar verteld dat de zaak is geseponeerd om capaciteitsredenen, ""maar dat kan hier niet aan de orde zijn, want we hebben hier afspraken en protocollen voor.""

De politie en het OM hebben met de Nederlandse Vereniging van Journalisten (NVJ) afgesproken prioriteit te geven aan opsporing en vervolging van verdachten van agressie en geweld tegen journalisten. Dit is vastgelegd in het protocol PersVeilig. De politie heeft zich daar niet aan gehouden.

""De veiligheid van journalisten is altijd een van mijn speerpunten geweest in de Kamer"", aldus Yeşilgöz in Nieuwsuur. ""Ik heb er juist voor gezorgd dat we daar middelen voor vrij hebben gemaakt. Dan is het extra heftig en pijnlijk om te zien dat het vervolgens niet wordt opgevolgd. Zeker als het in eigen huis gebeurt.""

Dit is niet zomaar iets, dit is heel stevig.

Op vragen van Nieuwsuur zegt de politie Den Haag juist dat het gebruikelijk is dat wordt gekeken of een ""strafrechtelijk onderzoek kan worden vermeden"". Een woordvoerster ontkent dat het protocol niet is nageleefd. Het OM in Den Haag wil niet ingaan op de vraag of het op de hoogte was van het besluit van de politie. Een woordvoerder van de Nationale Politie zegt: ""Capaciteitsgebrek kan in dit soort zaken nooit een overweging zijn.""

Yeşilgöz zegt opnieuw om tafel te willen met de politie. ""Want dit mag niet gebeuren. Als er aangifte wordt gedaan vanwege belaging, mishandeling of wat dan ook van een journalist, hoort dat opgepakt te worden.""

""Dit is heel pijnlijk, want journalisten moeten altijd vrij hun werk kunnen doen. Dus dit is niet zomaar iets, dit is heel stevig.""

Kijk hier het gesprek met Dilan Yeşilgöz terug:

Nieuwsuur

@Nieuwsuur

Vier maanden geleden trok de VVD-perschef de microfoon uit de hand van een journalist. Die deed aangifte, maar die werd niet goed afgehandeld. “Heel pijnlijk”, zegt VVD-lijsttrekker en demissionair minister Yeşilgöz van Justitie in #Nieuwsuur. https://t.co/GDDhS5xi0i

22:52

17 november 2023",2023-01-01,2023-11-01,2023-11-13
42790998,NSC en GL-PvdA zoeken naar overeenkomsten • Yesilgöz: 'VVD te veel met zichzelf bezig geweest' ,NOS.nl,2023-11-17,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

gisteren, 23:59

Het liveblog is hierbij afgesloten

We sluiten het liveblog voor vandaag.

Morgenochtend is er weer een nieuw liveblog. 

gisteren, 23:27

Timmermans maakt Omzigt compliment: er is niemand die het parlementaire handwerk beter kan

Het is duidelijk dat de leider van GroenLinks-PvdA bij Op1 Omtzigt niet te hard wil aanvallen. Aan het eind van het gesprek over overeenkomsten en verschillen, laat Timmermans even zijn twijfel doorschemeren of de NSC-leider geschikt is als bestuurder.

""Hij heeft meer een passie voor controle dan voor bestuur"", aldus Timmermans. Daar is Omtzigt het niet mee eens, omdat hij jarenlangs als CDA-Kamerlid in een coalitie heeft gezeten en daar heeft een Kamerlid ook bestuursverantwoordelijkheid. ""Ik kan meer dan controleren."" Timmermans sluit het thema vervolgens af met de constatering dat er niemand is die het het parlementaire handwerk beter kan dan Omtzigt.

gisteren, 23:04

Omtzigt en Timmermans praten- na enige afstand - weer over overeenkomsten

De afgelopen dagen leek het alsof NSC-leider Omtzigt grote problemen had met de plannen van GroenLinks-PvdA. ""Het is een moeilijke partner"", zei Omtzigt gisteren. In Op1 gingen Omtzigt en Timmermans in op verschillende onderwerpen en is de toon anders.

De twee partijen willen allebei de armoede aanpakken, maar Omtzigt is geschrokken van een manier waarop GroenLinks-PvdA dat wil financieren, door vermogens voor in totaal 24 miljard euro extra te belasten. Vooral het plan om het eigen vermogen van ondernemingen te belasten vindt Omtzigt geen goed idee. De twee partijen pleiten allebei voor een beter bestuur.

Timmermans vindt het op zijn beurt ""onverstandig"" dat NSC wil vasthouden aan netto instroom van maximaal 50.000 nieuwkomers. ""Maar ik denk dat we elkaar kunnen vinden bij arbeidsmigratie"", zegt hij. ""Want we vinden allebei dat we moeten kijken naar het toekomstige verdienmodel van Nederland.""

De GroenLinks-PvdA-leider vreest wel dat NSC te veel buitenlandse studenten wil weren, maar Omtzigt zegt dat hij niet alle studenten wil uitsluiten. NSC is verder strenger als het gaat over gezinshereniging van asielzoekers en abortus. GroenLinks-PvdA wil abortus uit het strafrecht.

De presentator Thijs van den Brink noemt de sfeer heel anders dan de afgelopen dagen, maar dat willen de twee sprekers ook niet bevestigen.

gisteren, 22:47

Timmermans over Wilders' opmerking over zijn gewicht: hij is ultieme pestkop

De opmerking van PVV-leider Wilders over het gewicht van Timmermans komt ter sprake. In het SBS-debat zei Wilders tegen de GroenLinks-PvdA-leider: ""U kunt eisen tot u een ons weegt, en dat zal even duren."" Hierop reageerde Timmermans: ""Ja, dat duurt een hele tijd"". Het publiek moest om het incident lachen.

Dat doet Timmermans niet. ""Wilders is de ultieme pestkop"", is zijn conclusie. ""Ik ben niet voor de eerste keer te zwaar, daar leer je mee omgaan"". Omtzigt verklaart waarom hij niets heeft gezegd tijdens het debat. ""Het ging mij te snel. Het was al voorbij voor ik het doorhad.""

Op1

@op1npo

''Van Wilders verbaast het me niet'', reageert @F__Timmermans op de opmerking over zijn gewicht van de PVV-leider tijdens het SBS-debat. ''Hij heeft van pesten een businessmodel gemaakt. Wie verzint er nou het woord kopvoddentax? Dan ben je een ultieme pestkop.'' #Op1 #EO #WNL https://t.co/c0HDRWulT0

22:54

17 november 2023

gisteren, 22:34

Omtzigt: verhaal van VVD 'beter luisteren' is te mager

Bij Op1 zijn NSC-leider Omtzigt en GroenLinks-PvdA-leider Timmermans te gast en een van de onderwerpen is de koers van VVD-leider Yesilgöz, die vooral hamert op de toekomst. Ze zegt de fouten van de kabinetten-Rutte wel te erkennen, maar hamert ook op ""vooruit kijken"". Voor Timmermans is het VVD-verhaal een reden om liever niet met de VVD te gaan regeren. Omtzigt vindt dat de VVD-leider geen sterk verhaal heeft wat betreft de lessen trekt uit de toeslagenaffaire. ""Het gaat erom, wat leer je er nu van. Beter luisteren is echt te mager.""

gisteren, 22:19

Yesilgöz kiest voor coalitie met NSC en BBB, 'wel heel conservatief'

In Nieuwsuur wordt VVD-lijsttrekker Yesilgöz, net als de andere lijsttrekkers, gevraagd naar welke partijen ze zou kijken voor een mogelijke coalitie. Ze kiest zoals verwacht voor NSC en BBB. ""Het wordt dan allemaal wel heel conservatief, maar dan hebben ze mij voor de progressieve balans"", zegt ze over die samenstelling.

Meer partijen wil ze eigenlijk niet noemen. ""Je zou er het CDA aan kunnen toevoegen, maar daarna is het aan de kiezer."" Voor een coalitie met GroenLinks-PvdA ziet de VVD-leider veel problemen. ""Die verschillen zijn wel heel groot, dat wordt echt lastig. 25 miljard ophalen bij de mensen thuis, dat is wel heel flink. Dat ga ik niet doen.""

gisteren, 22:07

VVD-lijsttrekker noemt seponeren aangifte journalist 'zeer pijnlijk'

De politie heeft de aangifte van een journalist afgelopen zomer tegen de perschef van de VVD niet verder onderzocht, meldt Nieuwsuur. De zaak werd geseponeerd omdat de perschef excuses had aangeboden via sociale media, maar de politie controleerde niet of de journalist daarmee akkoord ging.

De journalist van een communistisch Youtube-kanaal deed aangifte nadat de perschef van de VVD zijn microfoon uit zijn handen had getrokken toen hij VVD-fractievoorzitter Hermans wilde bevragen.

""Dit is heel pijnlijk"", zegt Yesilgöz van de VVD in Nieuwsuur. ""Journalisten moeten altijd hun werk kunnen doen en dit is niet zomaar iets."" Ze zegt dat ze vanuit haar rol als demissionair minister van Justitie in gesprek gaat met de politie waarom de zaak niet verder is onderzocht. ""En ook wat ze nodig hebben om te voorkomen dat dit weer gebeurt.""

Lees hier meer:

gisteren, 21:48

'VVD heeft het echt niet goed gedaan richting ondernemers'

VVD-lijsttrekker Yesilgöz zegt in Nieuwsuur dat haar partij de afgelopen jaren het ""echt niet goed heeft gedaan richting ondernemers"". ""Wat je heel erg in de politiek ziet, is dat op het moment dat er iets veranderd moet worden, je het heel erg zoekt in alleen maar regels bedenken"", zegt ze over de regeldruk vanuit de overheid.

Ze zegt dat die erger was geweest als haar partij niet had meegeregeerd. ""Wij zijn er inderdaad onderdeel van geweest, maar als de VVD daar niet bij had gezeten was het nog veel erger.""

Nieuwsuur

@Nieuwsuur

De VVD profileert zich als dé ondernemerspartij. Maar de afgelopen kabinetten is de belastingdruk juist toegenomen. En ook de regeldruk – die de VVD jaar op jaar zei aan te zullen pakken – nam toe. De partij doet beloftes, maar levert ze ook? #Nieuwsuur https://t.co/0oMhd7mon5

23:04

17 november 2023

gisteren, 21:40

Yesilgöz: 'VVD te veel met zichzelf bezig geweest'

Volgens VVD-lijsttrekker Yesilgöz is haar partij in de jaren dat die in een kabinet zat ""te veel met zichzelf"" bezig geweest.

""Als je verantwoordelijkheid neemt, een stap naar voren doet, gaan er ook dingen mis. We zijn niet de enigen geweest, daar waren ook anderen bij. Als ik uitzoom, is het vooral dat we niet op tijd naar mensen hebben geluisterd en dat is ook met jezelf bezig zijn"", zegt Yesilgöz in Nieuwsuur over onder meer de toeslagenaffaire en de aardbevingen door de gaswinning in Groningen.

""Als het beleid anders uitpakt of mensen zeggen: het beschermt mij niet, dan moet je sneller schakelen."" Ze wijst op de onderzoeken die zijn ingesteld na onder meer de toeslagenaffaire. ""Daar zal ik elke les die daarvan geleerd moet zijn meenemen.""

Yesilgöz zegt nog steeds de PVV niet uit te sluiten als mogelijke coalitiepartner. Maar ze zegt daar opnieuw bij dat ze grote verschillen ziet in de standpunten van haar partij en die van Wilders. ""En die gaan verder dan alleen het islam-standpunt: hij ontkent klimaatverandering en dan maak je ons gelijk in een klap afhankelijk van een land als bijvoorbeeld Rusland. Hij wil een Nexit"", zegt de VVD-lijsttrekker.

Nieuwsuur

@Nieuwsuur

VVD-lijsttrekker @DilanYesilgoz zette in augustus de deur op een kier voor de PVV. “Eerst zien waar de heer Wilders mee komt"", zei ze toen. Eerder noemde ze de PVV nog ‘kneiterlinks’ en op migratie ‘niet rechtstatelijk’. Hoe denkt ze daar nu over? #Nieuwsuur https://t.co/DblRiIFEFr

22:53

17 november 2023

gisteren, 21:05

Yesilgöz (VVD) in Nieuwsuur

VVD-lijsttrekker Yesilgöz is te gast in Nieuwsuur. Het gesprek is live te volgen vanaf 21.30 uur op NPO 2, en via de NOS-app en NOS.nl .

Nieuwsuur

@Nieuwsuur

Straks om 21.30 uur in #Nieuwsuur op @NPO2:
▶️Verkiezingsuitzending: VVD-lijsttrekker @DilanYesilgoz
▶️Met vragen uit haar achterban en een analyse van @noorlanderarjan https://t.co/7jsgnWzTPF

20:59

17 november 2023

gisteren, 20:45

Rondje Binnenhof #54: Komt 't goed tussen Timmermans en Omtzigt?

Rondje Binnenhof verplaatst zich deze week naar het Mediapark, waar een paar lijsttrekkers in debat gaan. Marleen en Gerri moeten rennen om Omtzigt en Timmermans te spreken. Xander kijkt ondertussen met een broodje paling naar de laatste peilingen. Komt er nog een verrassing?

gisteren, 19:26

Jetten: D66 gaat profiteren van VVD die bereid is om met PVV samen te werken

D66-leider Jetten denkt dat zijn partij nog ""enorm kan profiteren"" van de VVD die samenwerking met de PVV in een mogelijk nieuw kabinet niet uitsluit. Vanaf het begin van de campagne zegt VVD-lijsttrekker Yesilgöz ""geen enkele partij"" uit te willen sluiten, dus ook niet Wilders.

""We horen Yesilgöz niet de deur op een kier, maar wagenwijd openzetten voor Wilders. Ik denk dat de liberale kiezer nog het verschil kan gaan maken"", zegt Jetten in Khalid & Sophie. ""Die kan kiezen voor extreemrechts, maar ook voor progressieve liberalen en zo een kabinet met Wilders voorkomen. Mind you: wij gaan als D66 enorm profiteren omdat Yesilgöz bereid is om met Wilders in een kabinet te stappen.""

ChristenUnie-lijsttrekker Bikker zit ook aan tafel bij het tv-programma en zegt de zorgen van de PVV-kiezer wel te begrijpen. ""Maar dan zeg ik: kies dan voor politici die met oplossingen komen, en geen stoere praat.""

Ze komt ook terug op de aanval van Wilders gisteren in het SBS-debat. De PVV-voorman bekritiseerde Timmermans van GroenLinks-PvdA over het wachtgeld dat hij ontvangt van de Europese Commissie. ""Dat was op de man en vind ik niet oké"", zegt Bikker daarover.

gisteren, 18:47

Bontenbal: Kamer ook aan de slag om vertrouwen te herstellen

De drie uitgenodigde partijen zijn het er ook over eens dat het verloren vertrouwen van de burger in de overheid en de politiek herwonnen moet worden, maar hoe?

CDA-lijsttrekker Bontenbal steekt de hand in eigen boezem en benadrukt dat de Tweede Kamer ook wel wat kan doen. De Kamerleden dienen iedere dinsdag honderden moties in die volgens hem ""overbodig, onbetaalbaar en ondoordacht"" zijn. ""We moeten niet met de vinger naar anderen wijzen, maar zelf bedenken wat we beter kunnen doen. We moeten ook niet voor elke wissewasje naar de interruptiemicrofoon lopen.""

De ChristenUnie vindt dat burgers minder belast moeten worden met het invullen van allerlei paperassen. ""Sommige mensen zijn er vier uur per week mee bezig."" SP-leider Marijnissen hamert erop dat de VVD vooral niet terug moet in het kabinet. ""De problemen zijn de afgelopen jaren niet opgelost.""

gisteren, 18:29

VVD-posters overplakt zodat ze van FvD lijken

In Rotterdam zijn veel verkiezingsposters van de VVD overplakt met een sticker, waardoor ze nu van Forum voor Democratie lijken. De eerste V is daarbij veranderd in een F. De campagneborden zijn eigenlijk voor kandidaat-Kamerlid Van Groningen van de VVD, die nu nog raadslid is in Rotterdam.

gisteren, 18:23

SP, CDA en CU debatteren over aanpak woningnood

In het tv-programma EenVandaag is er een debat met een aantal kleinere partijen die aanstaande maandag bij het grotere EenVandaag-debat niet mogen meedoen. Het eerste thema is wonen. De partijen vinden alle drie dat er meer gebouwd moet worden.

Het bouwen van nieuwe wijken en een 'straatje erbij', zoals de ChristenUnie voorstelt, duurt even. ""Het heeft tijd nodig"", benadrukt CDA-leider Bontenbal. Dit kabinet heeft onder leiding van CDA-minister De Jonge volgens hem heel wat gedaan om de 'regie' terug te pakken en de woningmarkt niet meer over te laten aan de markt. De SP vindt de inzet van het kabinet onder de maat, maar dat noemt het CDA onterecht.

De SP heeft wel een plan dat volgens die partij snel kan werken; leegstaande panden ombouwen tot woningen. Er staan volgens de SP 60.000 panden leeg. ""Dat is net zo veel als de stad Eindhoven."" Verder zijn de drie partijen het eens dat de woningnood aangepakt kan worden door het beperken van arbeidsmigratie.

EenVandaag

@EenVandaag

Hoe denken SP, ChristenUnie en CDA over de wooncrisis en het wantrouwen in de politiek? Kijk hier het debat in EenVandaag terug https://t.co/Rp6EKpP1jP

19:05

17 november 2023

gisteren, 18:06

Spanning in campagneteams loopt op

Achter elke lijsttrekker staat een campagneteam, bij de ene partij wat groter en professioneler dan bij de andere. Bij al die teams loopt de temperatuur nu maximaal op. Al het voorwerk is gedaan, nu komt het aan op de vaak allesbeslissende laatste campagnedagen.

Lees hier hoe de campagne tot nu toe verloopt:

gisteren, 17:57

Om 19.00 uur op NPO Politiek en Nieuws: Het Grote Jongeren Verkiezingsdebat

In het Grote Jongeren Verkiezingsdebat gaan acht politieke jongerenorganisaties het debat aan over belangrijke thema's voor jongeren. Het debat is georganiseerd door de Nationale Jeugdraad en het Interstedelijk Studenten Overleg. NPO Politiek en Nieuws is te zien op kanaal 83 of via NPO Start .

NPOpolitiek en Nieuws

@NPOpolitiek

VRIJDAG LIVE: Vanaf 19.00 uur Het Grote Jongeren Verkiezingsdebat ; acht politieke jongerenorganisaties gaan het debat aan over belangrijke thema’s voor jongeren, georganiseerd door @HetISO en @NJRtweets Live te zien op #campagnekanaal83 en online  https://t.co/4ag6gai0lU https://t.co/xolLXW8SeL

17:56

17 november 2023

gisteren, 17:36

Standpunten over landbouw: afschaffen van bio-industrie tot geen extra regels

Veel politieke partijen zijn trots op de vlees- en zuivelsector, die vele miljarden bijdraagt aan de economie en voor bijna 200.000 mensen werk oplevert. Maar de meeste partijen zeggen ook dat de veestapel vanwege het milieu en zorgen over dierenwelzijn te groot is. Dat blijkt uit de verkiezingsprogramma's en de antwoorden die de partijen hebben gegeven op stellingen van de Kieswijzer.

Wat vinden de partijen? Lees het in dit artikel:

gisteren, 16:24

Jetten (D66): trap niet in die lieve praatjes van Wilders

D66-lijsttrekker Rob Jetten ergert zich aan het charme-offensief van Geert Wilders (PVV), die heel graag wil meeregeren maar wat Jetten betreft ""nog altijd extreemrechts"" is. In de laatste aflevering van een reeks gesprekken die Tubantia en de Universiteit Twente met lijsttrekkers hadden, deed hij een oproep aan zijn collega's in de politiek: ""Trap niet in die lieve praatjes.""

Volgens Jetten zegt Wilders het nu ""misschien iets liever"". ""Maar hij is nog steeds voor een asielstop, tegen de islam, tegen klimaatbeleid, hij wil uit de Europese Unie, scheert hele bevolkingsgroepen over één kam. Die man is voor een kopvoddentaks.""

De D66'er vraagt zich af wat er zou gebeuren als Wilders in plaats van voor een ""kopvoddentaks"" voor een keppeltjestaks zou pleiten. ""Dan zou het land te klein zijn. Maar als het over de islam gaat, dan mag het en dan pikken we het. En wat is dan het signaal aan 1 miljoen Nederlanders met een islamitische achtergrond? Die voelen zich daardoor achtergesteld.""

In het gesprek ging Jetten ook in op de homohaat die hij over zich heen krijgt. ""De laatste vijf aangiftes die ik heb gedaan van doodsbedreigingen, hadden daar allemaal mee te maken."" Hij zei dat hij geregeld aangifte doet. ""Het is bijna onderdeel geworden van mijn werk.""

gisteren, 15:59

Podcast De Verkiezingsdag met Xander van der Wulp en Ferry Mingelen

Podcast De Dag heet deze dagen De Verkiezingsdag. Iedere dag spreken we met (ervarings)deskundigen over één factor van betekenis voor de uitkomst van verkiezingen. Vandaag is het de beurt aan de politiek duiders.

Ferry Mingelen was 30 jaar lang duider bij de NOS en vertelt hoe hij altijd een balanceer-act deed in zijn berichtgeving. Meneer enerzijds, meneer anderzijds werd 'ie gekscherend genoemd. Ook Ferry's opvolger nu, Xander van der Wulp, balanceert.

Ze vertellen in de podcast hoe de duider te werk gaat. Wat vertel je, aan welke lijsttrekker besteed je wel of niet aandacht, terwijl alle campagnes de hele dag door om aandacht vragen. Hoe kun je alles volgen? Hoe groot is je verantwoordelijkheid? En hoe ga je daarmee om?

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

gisteren, 13:53

Yesilgöz reageert op opmerking Wilders over gewicht Timmermans

Yesilgöz (VVD) vertelt waarom ze gisteravond in het SBS-debat niet ingreep toen Wilders (PVV) een toespeling maakte op het gewicht van Timmermans (GroenLinks-PvdA).

In het debat zei Wilders tegen Timmermans: ""U kunt eisen tot u een ons weegt, en dat zal even duren."" Hierop reageerde Timmermans: ""Ja, dat duurt een hele tijd"", waarna er gelach en applaus klonk vanuit de studio.

gisteren, 13:05

West Betuwe (en anderen gemeenten) mogen stemmen tellen niet uitstellen 

West Betuwe mag de stemmen niet pas de dag na de verkiezingen gaan tellen. Zowel de Kiesraad als demissionair minister De Jonge (Binnenlandse Zaken) hebben laten weten dat dat niet kan en daarop heeft de gemeente het plan ingetrokken.

Bij de Provinciale Statenverkiezingen in maart verliep het tellen in veel gemeenten, waaronder West Betuwe, moeizaam. Vrijwilligers waren tot diep in de nacht aan het tellen. Het ministerie van Binnenlandse Zaken stuurde rond 02.30 uur een mail dat ze tijdelijk konden stoppen.

Maar om de tellingen helemaal naar de volgende dag te verplaatsen, gaat te ver. Minister De Jonge: ""Nee, dat kan niet, ook niet in de toekomst. Omdat je natuurlijk dezelfde avond een uitslag wilt."" Dat betekent dat in elk geval het aantal stemmen op een lijst (een partij) woensdagavond moet worden geteld.

gisteren, 11:42

In de herhaling: wie zijn de lijsttrekkers? 

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

gisteren, 11:03

Kijk terug: Q&A met Esther Ouwehand (PvdD)

Partij voor de Dieren-leider Esther Ouwehand beantwoordde vragen die gesteld werden op Instagram. Kijk het gesprek hier terug:

gisteren, 10:01

Van der Plas (BBB): 'Boeren kijken met angst en beven naar Pieter'

Hoewel BBB-lijsttrekker Van der Plas een coalitie met Nieuw Sociaal Contract (NSC) mogelijk acht, heeft die partij ook standpunten waar zij over twijfelt. ""Ik zie ook dingen in de programma's staan waarvan ik denk: tja, ik weet 't niet helemaal"", zegt ze bij NU.nl .

Zo is NSC voor een krimp van de intensieve varkenshouderij, en wil de partij toe naar grondgebonden melkveehouderij. Dat baart boeren zorgen, stelt Van der Plas. ""Veel boeren willen door. Die kijken ook wel een beetje met angst en beven naar Pieter. Als hij met GL-PvdA gaat, wat gaat er dan gebeuren?""

Bovendien zijn de plannen volgens Van der Plas ""wel heel erg kort door de bocht"". ""Het kost 20.000 banen en 1,7 miljard euro. Ik wil van Pieter weten hoe hij het voor zich ziet. Of hij niet nu ook weer wat olie op het vuur gooit terwijl boeren nog steeds snakken naar een toekomstperspectief.""

gisteren, 09:30

Ouwehand: niet 'terugonderhandelen' met de natuur

""Je kunt niet terugonderhandelen met de natuur."" Dat zei Partij voor de Dieren-lijsttrekker Ouwehand in het NOS Radio 1 Journaal, waar ze vanmorgen te gast was. Volgens haar geven veel partijen een beetje toe met uitspraken dat het belangrijk is om de natuur te redden, maar krabbelen ze terug als puntje bij paaltje komt: ""Er is geen enkele partij die zo vasthoudt aan het beschermen van de natuur.""

Ouwehand herhaalde dat door het aantal dieren in Nederland grote problemen ontstaan voor bodem en water en ook voor de boeren zelf. Ze wil de veestapel met 75 procent terugbrengen, maar benadrukt ook dat boeren perspectief moet worden geboden. Die moeten worden geholpen bij de omschakeling naar een gezonde landbouw en ze moeten ""financieel niet kopje onder gaan"". Volgens haar is daar genoeg geld voor: ""De veevoederindustrie staat in de Quote 500; de Rabobank heeft heel veel verdiend aan leningen waar boeren niks mee opschoten. Die moet dat gewoon kwijtschelden.""

Ouwehand noemde het verder dringend noodzakelijk dat we veel minder vlees en zuivel gaan eten: ""Dat verhaal is nooit verteld. Politici zijn bang dat De Telegraaf dan met een voorpagina komt met een huilende man die zegt: 'Den Haag pakt mijn vlees af'."" Volgens haar gaat het er niet zozeer om dat boeren moeten stoppen, maar is er juist behoefte aan meer boeren. ""Op heel veel plekken is veel mogelijk.""

De PvdD-lijsttrekker zei verder dat je het beste kunt omschakelen naar een plantaardiger leefwijze. Dat is volgens haar ook in het belang van de boeren zelf.

In het gesprek ging het ook over de interne strubbelingen in de Partij voor de Dieren eerder dit jaar, die Ouwehand bijna het lijsttrekkerschap kostten. Ze benadrukte dat leden haar steunen in de koers om de partij door te ontwikkelen. ""Het is in alle openbaarheid uiteindelijk beslecht en het gaat in de campagne heel goed. Er kwamen allerlei akelige dingen in de media en je weet dat kiezers daar niet van houden. Maar we staan weer op winst in de peilingen.""

Het gesprek met Ouwehand is terug te luisteren en te kijken via de site van NPO Radio 1 .

Maandag is er weer een lijsttrekker in het NOS Radio 1 Journaal. Dan is GroenLinks-PvdA-voorman Timmermans te gast.

gisteren, 08:00

De Campagne Stemming over partijen die al formeren

De dagelijkse podcast De Campagne Stemming gaat vandaag onder meer over het SBS-debat van gisteravond en over partijen die al lijken te zijn begonnen met formeren. Politiek verslaggevers Xander van der Wulp en Joost Vullings hebben het daarbij ook over de uitspraak van NSC-leider Omtzigt dat GroenLinks-PvdA een heel moeilijke partner wordt om mee te regeren. GroenLinks-PvdA-lijsttrekker Timmermans waarschuwt juist voor een ""knetterrechts kabinet"".

Verder komt aan de orde of er een minderheidskabinet in het verschiet ligt. En het gaat er ook nog even over of de koning terug moet in de formatie (een wens van 50Plus).

gisteren, 07:53

Analyse: NSC heeft minste kandidaten met politieke ervaring

Van de kanshebbers bij de verkiezingen is Nieuw Sociaal Contract (NSC) de partij met de minste kandidaten met politieke ervaring. Dat blijkt uit een analyse van persbureau ANP. Hierbij werden de partijen NSC, VVD, GroenLinks-PvdA, PVV en BBB vergeleken.

Van de 28 NSC-kandidaten die volgens de peilingen kans maken op een zetel, is de helft eerder actief geweest in de landelijke of regionale politiek. Bij andere partijen die hoog staan in de peilingen, is dat 73 tot 97 procent.

Bij de BBB hebben acht van de elf hooggeplaatste kandidaten op de lijst ervaring in de lokale of regionale politiek. Bij VVD, PVV en GroenLinks-PvdA hebben bijna alle kandidaten die kans maken op een zetel politieke ervaring.

Wat betreft landelijke politieke ervaring scoort de PVV opvallend hoog. 76 procent van de kandidaten die volgens de peilingen verkiesbaar zijn, heeft ervaring in de Eerste of Tweede Kamer. Hierna volgen de VVD (73 procent) en GroenLinks-PvdA (60 procent), BBB (36 procent) en NSC (18 procent).

gisteren, 07:05

CBS: meer dan de helft van alle kiesgerechtigden 50 jaar of ouder 

Meer dan de helft (54 procent) van de 13,3 miljoen kiesgerechtigden in Nederland is 50 jaar of ouder, meldt het Centraal Bureau voor de Statistiek (CBS) op basis van bevolkingscijfers van 1 oktober. Een kwart van de mensen die mogen stemmen is jonger dan 35 jaar.

Het CBS verwacht dat de populatie die woensdag mag stemmen nog iets zal veranderen ten opzichte van begin oktober. In die periode worden zo'n 22.000 jongeren 18 jaar oud en mogen zij voor het eerst stemmen. Ook verwacht het CBS dat er zo'n 24.000 mensen overlijden in dezelfde periode.

gisteren, 07:03

PvdD-lijsttrekker Ouwehand in NOS Radio 1 Journaal, waar staan zij en haar partij voor?

Partij voor de Dieren-lijsttrekker Esther Ouwehand (47) groeide op in Katwijk. Na een (niet afgemaakte) studie beleid, communicatie en organisatie in Amsterdam en een baan bij een uitgeverij raakte ze in 2002 betrokken bij de Partij voor de Dieren. Sinds 2006 zit ze in de Tweede Kamer (twee keer onderbroken wegens ziekte). Sinds 2019 is ze fractievoorzitter.

Ouwehand staat bekend als gedreven en fel in het debat. Ze pleit voor radicale veranderingen in het klimaatbeleid en voor dierenrechten. Ze is veganist en sinds haar zestiende eet ze geen vlees meer nadat ze een reportage had gezien over dierentransporten.

Haar leiderschap stond onlangs plotseling ter discussie: het bestuur trok haar kandidatuur in vanwege mogelijke integriteitsschendingen. Op de achtergrond speelde een langslepende discussie over professionalisering van de partij. Een aangetreden nieuw bestuur en ook de overgrote meerderheid van de leden wilden wél door met Ouwehand.

De Partij voor de Dieren bestaat sinds 2002. Een van de uitgangspunten is dat er meer aandacht moet zijn voor het welzijn van dieren en dat het beleid milieuvriendelijker moet worden. Volgens de partij zijn radicale keuzes nodig en moeten we stoppen met ""oneindige economische groei"".

De eerste politiek leider Marianne Thieme eindigde Kamerdebatten steevast met: ""Voorts zijn wij van mening dat er een einde moet komen aan de bio-industrie."" De partij wil verder onder meer dat dierenrechten in de grondwet worden opgenomen en dat 'hobbyjacht' wordt verboden. De partij kwam in 2006 met twee zetels in de Tweede Kamer en groeide daarna naar de huidige zes.

gisteren, 07:02

Frans Timmermans (GroenLinks-PvdA) bij Nieuwsuur: hoofddoek bij politie toestaan

Bij Nieuwsuur kreeg Frans Timmermans (GL-PvdA) de vraag voorgelegd of politieagenten een hoofddoek of andere religieuze uitingen mogen dragen. De PvdA-voorgangers van Timmermans hadden het standpunt dat de politie neutraal moet zijn. Nu staat in het verkiezingsprogramma van GroenLinks-PvdA dat het wel mag. Wat is er veranderd, was de vraag.

""Dit is ons gezamenlijke standpunt geworden"", zei Timmermans. Hij noemt het standpunt een signaal. GL-PvdA wil hiermee meer ""moslima's"" bij de politie krijgen. Timmermans: ""We zijn een heel divers land en die diversiteit zal niet verdwijnen. De politie moet van en voor iedereen zijn. Er is een deel van de moslimbevolking die zich achtergesteld voelt. En als je dan ook nog zegt: 'je mag niet met een hoofddoek politieagent worden', dan help je dat proces niet.""

Van de andere partijen zijn VVD, PVV, NSC, BBB, CDA, SP, FvD, JA21, SGP, Volt en BVNL gezien hun verkiezingsprogramma's en stemgedrag tegen hoofddoekjes bij politieagenten die op straat hun werk doen.

Timmermans mocht, net als andere lijsttrekkers in eerdere uitzendingen, de partijen noemen waarmee hij een samenwerking wel ziet zitten. Hij noemde de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", zei hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zei hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

gisteren, 07:00

Welkom!

Wellkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791015,El Ghazi spant rechtszaak aan tegen Mainz na ontslag voor pro-Palestijnse post,NOS.nl,2023-11-14,"Anwar El Ghazi spant volgens de Duitse media een rechtszaak aan tegen zijn voormalige Duitse werkgever FSV Mainz omdat hij vindt dat hij onterecht ontslagen is. Het contract van El Ghazi werd begin deze maand ontbonden naar aanleiding van berichten over de oorlog tussen Israël en Hamas die de tweevoudig Nederlands international op sociale media had geplaatst.

El Ghazi zal vertegenwoordigd worden door de Duitse arbeids- en sportadvocaat Alexander Bergweiler, die eerder al twijfels had geuit of het ontslag zonder opzegtermijn legaal was.

El Ghazi had nog een contract tot 2025 bij de huidige nummer zestien van de Bundesliga.

'Valt onder vrijheid van meningsuiting'

De oud-speler van Ajax en PSV werd aanvankelijk door Mainz gewaarschuwd voor de pro-Palestijnse post ""From the river to the sea, Palestine will be free"". De leus wordt onder meer door Hamas gevoerd. De Palestijnse terreurgroep is uit op de vernietiging van de staat Israël. Een meerderheid in de Tweede Kamer heeft de leus onlangs betiteld als een oproep tot geweld .

De Duitse club liet later weten dat El Ghazi berouw had getoond. De voetballer weersprak dat daarna op sociale media. Dat was voor de Duitse club de druppel.

Advocaat Bergweiler zei toen al gelijk dat hij ""geen enkele verklaring in de nieuwe post ziet die niet onder de vrijheid van meningsuiting valt"".",2023-01-01,2023-11-01,2023-11-13
42791073,Rob Jetten (D66) te gast bij NOS • Timmermans wil abortus uit strafrecht halen,NOS.nl,2023-11-15,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor

07:33

De Campagne Stemming ziet bij de PVV ook nieuwe lijsttrekker

De dagelijkse podcast De Campagne Stemming staat vandaag onder meer stil bij de PVV. Het lijkt erop dat ook die partij een nieuwe lijsttrekker heeft, namelijk de nieuwe Geert Wilders. Die versie zet nu zelfs zijn islam-standpunten op het tweede plan om meer kans te maken op regeringsdeelname.

Xander van der Wulp (NOS) en Joost Vullings (EenVandaag) merken dat ook Timmermans (GroenLinks-PvdA) van toon verandert. ""Hij moet bijschakelen"", zeggen ze, en doet dat onder meer door te zeggen dat de VVD eens zou moeten ""herbronnen op de reservebank"".

VVD-lijsttrekker Yesilgöz kan echt goed campagne voeren, constateren de podcasters nog maar eens. Zelfs als ze terugkijkt op wat er mis is gegaan onder VVD-bewind, komt ze daar heel goed mee weg. De VVD probeert haar zelfs te verkopen als ""nieuwe politiek"", zegt Vullings.

Er kan nog veel veranderen, zeggen de twee politiek verslaggevers. Bij de vorige verkiezingen stond D66 in de peilingen rond de 14 zetels, dat werden er een week later 24.

07:07

Timmermans: 'Abortus gaat over zorg, niet over strafrecht'

GroenLinks-PvdA dient vandaag, midden in campagnetijd, een initiatiefwetsvoorstel in om abortus uit het Wetboek van Strafrecht te halen. In mei bleek nog dat de Tweede Kamer hier geen behoefte aan had , maar lijsttrekker Frans Timmermans ziet met een nieuwe Tweede Kamer een nieuwe kans.

Hij wijst erop dat bijvoorbeeld de VVD toen nog tegen was, ""maar in hun verkiezingsprogramma zit op dit punt wel ruimte. Dus misschien is er wel een meerderheid te halen.""

Volgens de twee linkse partijen is het niet meer dan logisch om abortus uit het strafrecht te halen. ""Dit gaat over zorg, niet over strafrecht. Dat is psychologisch een heel groot onderscheid, voor vrouwen en voor artsen.""

De discussie gaat over artikel 296 lid 1 van het Wetboek van Strafrecht. Daarin staat dat het strafbaar is om een vrouw een behandeling te geven waardoor haar zwangerschap wordt afgebroken. Er staat een gevangenisstraf op van 4,5 jaar of een grote geldboete.

Er geldt een uitzondering. Als de behandeling is gegeven door een arts in een ziekenhuis of kliniek volgens de Wet afbreking zwangerschap dan is het niet strafbaar. Het strafrecht gaat dus niet over de vrouw zelf die besluit tot een zwangerschapsafbreking.

07:06

D66-lijsttrekker Rob Jetten is te gast bij NOS Radio 1 Journaal, waar staan hij en zijn partij voor?

D66-lijsttrekker Rob Jetten (36) groeide op in Uden. Hij is, zoals hijzelf zegt, van ""gewone afkomst"". Zijn ouders werkten in het onderwijs en de zorg. Jetten maakte snel carrière: hij was voorzitter van de Jonge Democraten en daarna raadslid in Nijmegen. In 2017 werd hij Kamerlid en op 31-jarige leeftijd fractievoorzitter. Hij had toen meteen ook partijleider willen worden, maar deed eerst nog een stap opzij voor Sigrid Kaag, die hij nu opvolgt. Het robotachtige imago dat Jetten aanvankelijk achtervolgde, heeft hij van zich afgeschud.

De minister voor Klimaat en Energie staat bekend als 'klimaatdrammer', maar ziet zichzelf inmiddels liever als 'klimaatdoener'. Op sociale media wordt hij vaak aangevallen omdat hij homo is. Daar heeft hij een strijdpunt van gemaakt. Hij noemt zichzelf een beetje saai, maar vindt dat niet verkeerd in deze gepolariseerde tijden.

Zijn partij D66 (Democraten 66) is progressief/liberaal, in 1966 opgericht uit bezorgdheid over de ""devaluatie"" van de democratie. De partij wilde dat mensen meer te zeggen kregen door invoering van bijvoorbeeld een referendum en een gekozen burgemeester. Die onderwerpen waren lange tijd de 'kroonjuwelen' van de partij.

D66 profileerde zich als ""het redelijk alternatief"" voor CDA, VVD en PvdA. Die werden gezien als overblijfselen van de verzuiling, met hun onwrikbare achterbannen van christenen, werkgevers en werknemers. Langzamerhand heeft D66 zich andere onderwerpen toegeëigend: eerst onderwijs en nu vooral klimaat en duurzaamheid. De partij spreekt vooral hoger opgeleiden aan en wordt door politieke tegenstanders weggezet als elitair. D66 heeft aan zeven kabinetten deelgenomen.

07:05

Teruglezen: Wilders in Nieuwsuur 'islam niet meer prioriteit'

PVV-leider Wilders liet zich in Nieuwsuur gisteren opnieuw zien als politicus die bereid is om ""compromissen te sluiten"". De islam, tot nu toe het belangrijktste thema voor de partij, heeft volgens hem nu geen prioriteit. ""Andere zaken zijn belangrijker.""

Nieuwsuur heeft op een rij gezet hoe het de PVV in Flevoland vergaat sinds de partij daar meebestuurt in een ""groene coalitie"", en concludeert dat er flinke concessies zijn gedaan, ook op klimaat en asiel. Zo schreef de PVV in het verkiezingsprogramma tegen ""klimaatonzin"" te zijn, maar rijdt de PVV-gedeputeerde in een elektrische auto. De partij zei tegen de verhoging van de motorrijtuigenbelasting te zijn, maar stemde daarmee toch in. En de partij wil dat statushouders geen voorrang krijgen, maar vervolgens stuurt het college van de provincie daar toch op aan.

Wilders noemt dat het gevolg van onderhandelingen en stelt dat de PVV daar ook dingen voor binnengehaald heeft. ""Zoals dat er in totaal minder asielzoekers in Flevoland worden opgevangen."" Hij constateert dat het geven en nemen is. ""Als je alleen maar mee gaat doen als je hele verkiezingsprogramma wordt uitgevoerd, sta je je hele leven langs de kant.""

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791076,Koeman nodigt pers na trainersloopbaan uit: 'Dan ga ik alles zeggen wat ik denk',NOS.nl,2023-11-15,"Ronald Koeman, bondscoach van het Nederlands elftal, sluit de persconferentie met een opvallende uitnodiging af.",2023-01-01,2023-11-01,2023-11-13
42791093,"D66-lijsttrekker Rob Jetten wil nieuwe politiek, net als zijn voorganger",NOS.nl,2023-11-13,Al op jonge leeftijd maakte Rob Jetten carrière in de politiek en nu is hij voor het eerst lijsttrekker van D66.,2023-01-01,2023-11-01,2023-11-13
42791126,'De uitslag van vanavond is een harde klap voor ons',NOS.nl,2023-11-22,"""We hadden op meer gehoopt"", zegt D66-lijsttrekker Rob Jetten in zijn eerste reactie. ""De VVD heeft de deur wagenwijd open gezet voor Wilders en daarmee politiek van intolerantie genormaliseerd.""",2023-01-01,2023-11-01,2023-11-20
42791128,Omtzigt blij met exitpoll: 'Die functie elders is de komende jaren in Den Haag',NOS.nl,2023-11-22,"NSC-lijsttrekker Pieter Omtzigt noemde de voorlopige uitslag van 20 zetels een geweldig resultaat: ""Meer dan een miljoen mensen hebben het vertrouwen in ons gesteld"".",2023-01-01,2023-11-01,2023-11-20
42791132,"Reactie van der Plas: 'Ik ben heel blij, geloof dat wij in kabinet komen'",NOS.nl,2023-11-22,"BBB-lijsttrekker Caroline van der Plas reageerde enthousiast op de exitpoll van Ipsos, waarin de BBB op 7 zetels staat.",2023-01-01,2023-11-01,2023-11-20
42791133,Geert Wilders reageert vol ongeloof op de verkiezingsuitslag,NOS.nl,2023-11-22,"Bij de verkiezingen vandaag is de partij van Geert Wilders, de PVV, bij de eerste exitpoll als grootste partij uit de bus gekomen. Liefst 35 zetels behaalde de partij.",2023-01-01,2023-11-01,2023-11-20
42791244,"Loesje 40 jaar: posters niet meer overal, maar teksten 'in geheugen gegrift'",NOS.nl,2023-11-07,"Ze was even een politieke partij, haar teksten op posters zijn in heel Nederland bekend en ze wordt deze maand 40 jaar. Loesje is inmiddels een vrouw van middelbare leeftijd en hoewel ze nu niet meer zo prominent in het straatbeeld aanwezig is, haalt ze volgens haar biograaf ook de 50 wel. ""Ze is wat mij betreft cultureel erfgoed.""

Loesje was bij haar geboorte tegendraads, zegt biograaf Fleur van der Bij. De jaren 80 stonden bekend als een ""zwartgallige tijd"". Het was de tijd van doemdenken, krakersrellen en de Koude Oorlog. En Loesje gooide het juist over een andere boeg. ""De oprichters wilden de negatieve spiraal doorbreken door ergens een keer vóór te zijn. Dat was revolutionair, want leuzen begonnen in die tijd alleen maar met 'stop', 'weg met' of 'nee'.""

De teksten van Loesje hebben dus een positieve ondertoon: ""Ze is nooit polariserend of kwetsend"", duidt Van der Bij haar schrijfstijl. Maar ze is tegelijkertijd ook kritisch.

Geïnspireerd door Lenin

Het voornaamste doel van Loesje was om mensen aan het denken te zetten, zei een van de oprichters, Anne Veenstra, eerder tegen Omroep Gelderland. ""Wij zeiden altijd: huppelend ten strijde trekken, dansend de draak doden en die steken met de goden der mismoedigheid. De grootste uitdaging is dat mensen niet mismoedig worden of bij de pakken neer gaan zitten, maar zich juist een mening vormen en die uiten.""

De herkomst van die schrijfstijl is verrassend, zegt Van der Bij. Tijdens het onderzoek voor haar boek kwam de biograaf erachter dat de teksten van ""het vrolijke postermeisje Loesje"" geïnspireerd zijn op ""zware denkers zoals Marx en Lenin"". ""Ze lieten zich vooral inspireren door Lenins agitprop, een samenstelling van agitatie en propaganda. Agitatie werkt op de geest en propaganda op de emoties. De schrijftechnieken zoals omkering, overdrijving, tegenstellingen en associatie pasten ze op de teksten toe.""

Verslaggever Martijn Bink ging met een stapel Loesje-posters de straat op en liet ze voordragen door voorbijgangers:

Loesje brak in 1986 door bij het grote publiek, toen ze als publiciteitsstunt meedeed aan de landelijke verkiezingen. Van der Bij: ""Met verkiezingsfilmpjes, ludieke acties en twee olifanten op het Binnenhof haalde ze de pers. Toen kende opeens heel Nederland Loesje."" Alle aandacht was overigens niet genoeg voor een Kamerzetel: de partij Loesje haalde slechts een kleine 13.000 stemmen.

In de jaren 80 had Loesje ook een activistische kant. Mensen plakten posters in heel Nederland, ook op plekken waar dat niet mocht. Je kon er voor opgepakt worden en het posterplakken leidde zelfs een aantal keer tot rechtszaken, aangespannen door gemeenten.

Veertig jaar later heeft Loesje haar activistische kant een beetje laten varen. ""Het is iets braver misschien"", zegt Van der Bij. Loesje is nu niet vaak meer te vinden op illegaal geplakte posters op straat, maar is vooral online aanwezig, zoals op Instagram. En dat kan lastig zijn, zegt ze. ""Het is moeilijk om op te vallen op internet.""

Maar de 50 jaar haalt ze sowieso wel, denkt Van der Bij. ""Sommige teksten staan in ons cultureel geheugen gegrift. Zoals 'Leven is het meervoud van lef', of 'Wat er ook speelt in ons land, laat het de kinderen zijn'. Wat dat betreft is Loesje onsterfelijk.""

""Het is nog steeds een springlevende organisatie van mensen die met elkaar maatschappijkritische teksten bedenken"", zegt een lid van Loesje tegen Omroep Gelderland. ""Als je kijkt naar deze oude tekst: 'streef onbekommerd naar het ideale', en naar deze nieuwe tekst: 'veranderen, begin maar alvast, de maatschappij komt wel', dan gaat het nog steeds over hetzelfde thema.""",2023-01-01,2023-11-01,2023-11-06
42791260,Bontenbal hoopt op 15 zetels • Timmermans en Omtzigt zeggen RTL-debat af,NOS.nl,2023-11-07,"22:04

Lijsttrekker Dassen (Volt) bij Nieuwsuur: lobby aanpakken

Bij Nieuwsuur is Volt-lijsttrekker Laurens Dassen te gast. Dassen is er trots op dat zijn partij in alle Europese landen actief is om zo een EU-brede politieke partij te worden.

Volt pleit al langer voor meer openheid over contacten tussen lobbyisten en Kamerleden, Europarlementariërs en andere politici. Volt-leider Dassen zei daarover in Nieuwsuur dat de partij wil dat burgers meer inzicht hebben in hoe politieke besluiten tot stand komen. Een lobbyregister, waarin staat welke contacten er zijn tussen bedrijfsleven, lobbykantoren, organisaties en politici, helpt daarbij.

De Tweede Kamer stemde voor dit Volt-voorstel, maar het kabinet heeft er nog geen gehoor aan gegeven. ""Waarom doet Volt hier niets aan?"", vroeg Nieuwsuur. Dassen geeft toe dat de partij in ieder geval de eigen lobbycontacten op de eigen site openbaar zou kunnen maken. ""We hebben het erover gehad"", zei Dassen. ""Maar het is er nog niet van gekomen.""

20:39

'Niet doorrekenen verkiezingsprogramma's leidt tot frustraties'

""Het laten doorrekenen van verkiezingsprogramma's door het Centraal Planbureau was een mooie manier om die te kunnen vergelijken. Partijen werden enigszins gedwongen om zich aan dezelfde spelregels te houden, maar dat doet nu niet iedereen meer.

Onderling leidt het ook tot de nodige frustraties. Partijen die wél meedoen, zullen morgen te horen krijgen dat ze het op sommige punten heel goed doen, en dat zullen ze dan willen benadrukken. Maar ook hun zwakke punten zullen duidelijk worden. Juist daarom vinden ze het laf dat andere partijen niet meedoen. Die kritiek zal zich met name op Pieter Omtzigt richten. Zijn NSC gaat natuurlijk voorop in de peilingen en hij benadrukt altijd dat plannen wel degelijk financieel onderbouwd moeten worden. Juist hij zal tot aan de verkiezingen hierop aangevallen worden.""

20:25

Steeds minder partijen laten verkiezingsprogramma's doorrekenen

Steeds minder partijen laten hun verkiezingsprogramma doorrekenen door het Centraal Planbureau (CPB). Morgenochtend komt het Planbureau met de traditionele doorrekening, maar de plannen van NSC van Pieter Omtzigt en BBB van Caroline van der Plas zitten daar niet bij. Ook de SP, PVV, Partij voor de Dieren, Denk en Forum voor Democratie laten hun voorstellen niet doorrekenen.

De partijen hebben kritiek op de economische modellen die het CPB gebruikt om te voorspellen wat de gevolgen van plannen zullen zijn voor de schatkist en de economie. Volgens SP-leider Lilian Marijnissen zijn het ""neoliberale modellen"", waardoor de ideeën van haar partij automatisch slecht uitkomen. De kritiek op de doorrekeningen is er al langer, maar nog nooit was het aantal weigeraars zo groot als nu. Daarmee geeft de doorrekening dit keer dus lang geen volledig beeld.

19:45

'Misschien pas na verkiezingen duidelijk of Omtzigt premier wil worden'

Het wordt hem iedere dag wel ergens gevraagd, soms meerdere keren: wil Pieter Omtzigt premier worden? Zijn partij laat vandaag aan Hart van Nederland weten dat het antwoord misschien pas na de verkiezingen komt.

Nicolien van Vroonhoven, de nummer twee op de kandidatenlijst van Nieuw Sociaal Contract, zegt dat Omtzigt nog steeds twijfelt. Wanneer er duidelijkheid komt, is onzeker, aldus Van Vroonhoven. ""Dat kan ook na de verkiezingen zijn.""

19:14

Inwoners van Goirle vrezen voor hun stempas

Bewoners van een wijk in het Brabantse Goirle, onder Tilburg, zijn bang dat zij hun stempas niet op tijd ontvangen. Zij hebben al twee weken lang geen post gekregen, terwijl de stempassen officieel voor 8 november bezorgd moeten zijn. PostNL trekt het boetekleed aan en zegt dat het komt door een medewerker die zijn werk niet deed.

De bewoners zijn er niet over te spreken:

De gemeente laat in een reactie weten dat de inwoners een vervangende stempas kunnen aanvragen als de stempassen niet op tijd zijn. Dat aanvragen kan online, maar volgens de gemeente is de betere optie om de pas aan te vragen op het stadhuis.

18:31

Bontenbal hoopt op 15 zetels voor CDA: 'Optimistisch realisme'

CDA-lijsttrekker Bontenbal hoopt op een grote verrassing bij de verkiezingen van 22 november. Zijn partij wordt in de meest recente Peilingwijzer geschat op 3 tot 5 zetels, maar hij verwacht er zelf 15. ""Optimistisch realisme"" noemde hij dat lachend bij de interviewreeks Van Torentje naar Torentje van Tubantia en de Universiteit Twente.

Bontenbal zegt dat hij op veel plekken hoort dat mensen toch naar het CDA neigen. ""Er is een hele grote groep die zegt: 'Ik stemde nooit CDA, ik ben er klaar mee, maar nu overweeg ik het weer.'""

Bekijk hier het fragment uit het interview:

17:38

Forum voor Democratie: timing aankondiging schorsing 'opmerkelijk'

De integriteitscommissie van de Tweede Kamer wil drie Kamerleden van Forum voor Democratie schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

De partij noemt het in een reactie ""stemmingmakerij"". De timing, twee weken voor de Tweede Kamerverkiezingen, vindt de partijleiding ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FVD-kandidaten geen spreekrecht zullen hebben na de verkiezingen"", zo staat in een mail aan alle leden.

Lees hier meer over de mogelijke schorsing:

17:01

Redenen afzeggen debat: 'agenda te vol' en 'format past minder'

GroenLinks-PvdA-leider Timmermans heeft het RTL-debat van komende zondag afgezegd omdat zijn agenda te vol is met andere debatten. Dat laat een woordvoerder weten. Ook NSC heeft afgezegd, omdat het format van het RTL-debat ""minder past"" bij de partij. Een woordvoerder benadrukt dat de partij niet genoeg personeel heeft om alle debatten goed voor te bereiden.

D66-leider Jetten is kritisch over de afzeggingen. ""Het zijn debatdata die al lang gepland staan en het is eigenlijk een grote gemiste kans om het gesprek aan te gaan met kiezers en duidelijk te maken waar de verschillen tussen de politieke partijen zitten"", zegt hij tegen de NOS. Jetten roept de twee op om alsnog in debat te gaan, desnoods een-op-een.

BBB-leider Van der Plas noemt het een ""rare keuze"" dat de ""twee mogelijk grootste partijen passen"" voor het debat. ""Het gaat júist om de kiezers en in gesprek gaan met kiezers"", schrijft ze op X.

15:19

Geen Timmermans en Omtzigt bij tweede RTL-debat

GroenLinks-PvdA-lijsttrekker Timmermans en NSC-leider Omtzigt hebben afgezegd voor het RTL-debat van komende zondag. Volgens RTL Nieuws waren de twee ""lang geleden"" uitgenodigd, maar heeft Timmermans twee weken geleden afgezegd en liet Omtzigt vandaag weten niet te komen. Hoofdredacteur Ilse Openneer noemt dat teleurstellend. Over de reden van de afzegging zegt ze niets.

Zes lijsttrekkers gaan zondag wel in debat met elkaar: Dilan Yesilgöz (VVD), Geert Wilders (PVV), Caroline van der Plas (BBB), Esther Ouwehand (PvdD), Rob Jetten (D66) en Lilian Marijnissen (SP). Dat zijn behalve GL-PvdA en NSC de zes grootste partijen volgens de Peilingwijzer. Zij gaan in gesprek met zwevende kiezers over de thema's woningmarkt, gezondheidszorg en ""onze portemonnee"".

14:47

Peilers #3: 'Is er nog iets over van de zorg over vijf jaar?'

In de serie De Peilers trekken we in aanloop naar de Tweede Kamerverkiezingen met ons mobiele stemhokje door heel Nederland. In deel 3 van de serie bespreken we - vanuit Middelburg - het verkiezingsthema zorg.

11:37

ChristenUnie en D66 botsen (opnieuw) over euthanasie bij voltooid leven

ChristenUnie-lijsttrekker Mirjam Bikker wil dat D66 stopt met ""doordrammen"" van de wet 'Voltooid Leven'. Die wet moet het voor mensen vanaf 75 jaar mogelijk maken om hulp te krijgen met sterven als zij niet verder willen leven.

D66 heeft het wetsvoorstel na kritiek van de Raad van State aangepast en vandaag bij de Tweede Kamer ingediend. Een belangrijke wijziging is dat mensen die vinden dat hun leven voltooid is, een traject van ten minste een half jaar moeten doorlopen. Ze worden dan begeleid door een 'levenseindebegeleider'. Daarnaast moet er een arts bij betrokken worden.

De ChristenUnie heeft ook na de aanpassingen nog felle kritiek. ""De samenleving moet ouderdom eren in plaats van deze 'voltooidlevenwet' faciliteren"", zegt Bikker.

De regeringspartijen ChristenUnie en D66 botsen vaak over medisch-ethische onderwerpen. Die werden bij de laatste twee formaties min of meer geparkeerd.

10:27

Terugkijken: vraag en antwoord met SP-leider Marijnissen 

Via het Instagram-account van de NOS kon je vragen insturen voor Lilian Marijnissen. Politiek-verslaggever Albert Bos legde deze vragen vanochtend voor aan de SP-leider.

Kijk de uitzending hier terug:

Morgen is Thierry Baudet te gast. Vanaf 17.00 uur kun je je vragen voor hem insturen via @NOS op Instagram. De antwoorden zie je dan rond 09.00 uur terug in de live-uitzending op NOS.nl, de NOS app en op YouTube.

10:08

Wilders blijft hopen dat Omtzigt alsnog met PVV in kabinet wil

Wilders zegt tegen RTL Nieuws dat hij nog steeds hoopt dat Omtzigt van gedachte verandert over regeren met de PVV. Hij wijst daarbij op een onderzoek van EenVandaag, waaruit blijkt dat de kiezers van Omtzigts NSC samenwerking met de partij van Wilders wel zien zitten. ""Zijn eigen kiezer zal hem hopelijk overtuigen"", zegt hij.

Omtzigt heeft eerder gezegd dat hij weinig zin heeft in regeren met de PVV, omdat de standpunten van die partij ""aan de rechtsstaat raken"". Ook de uitspraak van Wilders dat de scherpe kantjes er vanaf zijn bij hem, veranderde daar niets aan.

Wilders zegt nu dat het zonder de PVV moeilijk wordt voor een nieuw kabinet om echt iets aan de asielinstroom te doen. NSC wil het migratiesaldo terugbrengen tot 50.000 mensen per jaar, de PVV wil het liefst een totale asielstop.

09:56

Nieuwe aflevering podcast De Campagne Stemming

Gedurende de campagne nemen Xander van der Wulp (NOS) en Joost Vullings (EenVandaag) dagelijks een aflevering op van de politieke podcast De Stemming. Die komt 's nachts online, zodat je 's ochtends meteen kan worden bijgepraat over de laatste ontwikkelingen.

Vandaag gaat het onder meer over NSC-lijsttrekker Pieter Omtzigt die gisteren bij Tubantia een lichte voorkeur leek uit te spreken voor een centrumrechtse coalitie met de VVD. Het lijkt erop dat Omtzigt zich in de val heeft laten lokken, stellen ze. 

09:47

Meer sportvideo's NOC*NSF met bekende sporters en lijsttrekkers 

Naar aanleiding van het gesprek met kickbokser Rico Verhoeven in Beau laat een woordvoerder van sportkoepel NOC*NSF weten dat het boksspotje met VVD-lijsttrekker Yesilgöz er één is in de reeks 'Politiek, kom in beweging!'. Er staat inmiddels ook een spotje online waarin oud-voetballer Nathan Rutjes met GroenLinks/PvdA-lijsttrekker Frans Timmermans coacht, en een waarin Daphne Schippers met Rob Jetten op de atletiekbaan loopt.

De video's zijn onderdeel van een campagne om meer mensen in beweging te krijgen en optimale sportomstandigheden te creëren ""voor iedereen in Nederland: van gehandicapte sporter tot vrijwilliger en fan"".

09:00

Marijnissen maakt zich zorgen over zorg, arbeidsmigratie en studieschuld 

SP-lijsttrekker Lilian Marijnissen was te gast bij het NOS Radio 1 Journaal. Ze biechtte op dat het erg vroeg voor haar was, want ze is eigenlijk geen ochtendmens. Maar in deze campagnetijd kan ze daar even niet aan toegeven.

Marijnissen sprak over een aantal belangrijke SP-thema's, zoals de zorg. Ze doet een oproep aan Omtzigt (NSC) en Timmermans (GroenLinks/PvdA) om zich duidelijk uit te spreken over de zorg en wijst op het 'Zorg Alarm' dat vanaf vandaag online staat. Volgens Marijnissen mijden haar collega-lijsttrekkers het onderwerp liever omdat zij al plannen hebben klaarliggen om na de verkiezingen te gaan bezuinigen op de zorg.

Verder wil Marijnissen dat er een rem op de arbeidsmigratie wordt gezet. Ze vindt dat er discussie moet komen over het soort werkgelegenheid dat we in Nederland willen. En dat is wat haar betreft dan niet dat er grote distributiecentra worden neergezet, waarvoor vervolgens personeel uit het buitenland moet worden gehaald, waarvoor dan weer geen goede huisvesting is.

Marijnissen had het ook over het leenstelstel. Ze kan er niet bij dat er tegen de 'pechgeneratie' werd gezegd dat ze geen leenangst hoefden te hebben, maar dat de rente nu toch fors omgaat. Vrijdag schreef demissionair minister Dijkgraaf aan de Tweede Kamer dat hij een motie om de rente te bevriezen waarschijnlijk niet kan uitvoeren,. ""En dan vind je het gek dat mensen het vertrouwen in de overheid verliezen?"", vraagt Marijnissen zich af?

07:59

Rico Verhoeven verkeek zich op effect video VVD

Kickbokser Rico Verhoeven zei gisteravond in het tv-programma Beau dat hij niet blij is met het effect dat zijn boksvideo met VVD-lijsttrekker Dilan Yesilgöz had. Hij vindt het vervelend dat mensen nu denken: ""Hé, Rico is pro-VVD"".

Hij stelt dat de insteek van de video, die in een samenwerking met sportkoepel NOC*NSF is opgenomen, niet was om campagne te voeren voor een bepaalde partij. ""Het was de bedoeling om kansarme mensen de ruimte te geven om te sporten."" Daar zou budget voor moeten komen ""en daar sta ik achter"", aldus Verhoeven.

De kickbokser houdt zich verre van politiek, ""Ik ben niet links, ik ben niet rechts en ik wil me niet te veel bemoeien met politieke dingen, want uiteindelijk doe je het toch nooit goed.""

BEAU

@BeauRTL

Rico Verhoeven is niet blij met de tendens bij de video met Dilan Yesilgöz. ‘Ik lijk nu pro VVD. Het was een samenwerking met NOC*NSF om kansarme jongeren de ruimte te geven om te sporten.’ #BEAU https://t.co/ypmwahuafP

22:46

6 november 2023

07:41

Online stemhulpen miljoenen keren ingevuld 

De online stemhulpen, die mensen kunnen invullen om te bepalen waar ze op gaan stemmen, zijn al miljoenen keren geraadpleegd. De StemWijzer van ProDemos is sinds de lancering op 25 oktober al 2 miljoen keer gebruikt. Het Kieskompas is na de eerste week bijna een half miljoen keer ingevuld, de Kieswijzer van DPG Media ruim 400.000 keer.

Kieskompas kwam vorige week ook met een paar thematische stemhulpen, zoals het WoonKieskompas, het ZorgKieskompas en het EnergieKieskompas. Die zijn meer dan 100.000 keer ingevuld.

De Jongerenkieswijzer is bijna 10.000 keer ingevuld. Ook ProDemos lanceerde eind oktober een stemhulp voor jongeren, Young Voice. Deze is inmiddels ruim 23.000 keer ingevuld. De StemmenTracker van het kennisinstituut is ruim 67.000 keer ingevuld. Hier kunnen mensen zien hoe partijen de afgelopen tijd over verschillende onderwerpen in de Tweede Kamer hebben gestemd.

07:15

Marijnissen (SP) te gast in NOS Radio 1 Journaal. Waar staan zij en haar partij voor? 

De Socialistische Partij (SP) werd in 1972 opgericht als een soort activistische variant op de Partij van de Arbeid. Ook de nieuwe partij richtte zich op de werknemer, maar dan op een radicalere manier. Het duurde nog twee decennia voor de partij in de Tweede Kamer doordrong. Eén van de eerste SP-Kamerleden was partijleider Jan Marijnissen, de vader van Lilian Marijnissen.

De partij had destijds de leuze 'Stem tegen, stem SP' en het symbool was de tomaat (om uit protest mee te gooien). Regeringsdeelname was lange tijd onbespreekbaar, maar wordt de laatste jaren niet meer uitgesloten.

De SP komt op voor mensen met lage inkomens. Belangrijke thema's zijn huren en de zorg. Bij de verkiezingen in 2006 haalde de partij 25 zetels. Daar zijn er nog 9 van over.

Lilian Marijnissen (38) woont nog altijd in Oss, waar haar vader als fabrieksarbeider en lasser werkte voor hij politicus werd. Als kleuter stond ze al op een verkiezingsposter, voorop de fiets bij haar vader.

Op 17-jarige leeftijd werd ze gekozen tot gemeenteraadslid, maar ze moest tot haar achttiende wachten tot ze haar zetel mocht innemen. In 2017 werd ze Kamerlid en een paar maanden later volgde ze Emile Roemer op als partijleider. Ze was toen 32 jaar.

Tot nu heeft de SP onder haar leiding nog geen verkiezingen gewonnen, maar Marijnissen blijft ervoor gaan. Ze hamert erop dat de SP met 9 zetels nog altijd de tweede oppositiepartij van het land is, en de eerste die het thema 'bestaanszekerheid' op de politieke agenda zette.

Het gesprek met Marijnissen is na 08.30 uur in het NOS Radio 1 Journaal.

gisteren, 07:01

Samenvatting van de dag van gisteren

Pieter Omtzigt lijkt een lichte voorkeur te hebben voor een centrumrechtse coalitie met de VVD. Bij een bijeenkomst in Enschede noemde hij een minderheidskabinet van zes partijen een reële mogelijk. Tot teleurstelling van GroenLinks-PvdA. Later nuanceerde Omtzigt zijn uitspraken: pas na de verkiezingen maakt hij een keus.

D66-leider Rob Jetten kookte bloemkool op Indische wijze bij BinnensteBuiten. Hij zei daar dat hij na de politiek wel een strandtent wil beginnen.

Het Sociaal en Cultureel Planbureau (SCP) bekeek de verkiezingsprogramma's en concludeert dat de partijen van alles beloven, maar dat ze onvoldoende keuzes maken om die beloftes waar te maken.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791298,Mobieltjes ook geweerd in klassen op basisscholen en in speciaal onderwijs,NOS.nl,2023-11-07,"Het kabinet wil dat er ook geen mobieltjes meer worden toegestaan in klassen op basisscholen en in het speciaal onderwijs. Er komt geen wettelijk verbod, maar onderwijsminister Paul heeft wel vergaande afspraken gemaakt met de sector, meldt zij aan de Tweede Kamer.

De komende tijd zullen leraren, ouders en leerlingen bespreken hoe het 'verbod' in de praktijk kan worden gebracht. Vervolgens wordt het officieel van kracht in het schooljaar 2024-2025. De PO-raad, die opkomt voor scholen in het basisonderwijs liet leden stemmen over de afspraken. 75 procent van hen stemde in. ""Het was echt een wens van de politiek"", zegt woordvoerder Thijs den Otter. ""En scholen en schoolbesturen willen hierin mee gaan.""

Hij benadrukt dat het niet gaat om een verbod. ""Dat is het in de volksmond, maar in de sector heet het een afspraak"". Het betekent dat er geen consequenties zijn als scholen zich hier niet aan houden. Ook is in de afspraken vastgelegd dat leerlingen nog wel mobieltjes mogen hebben als de leraar die in de les wil gebruiken. Bijvoorbeeld bij quizjes of in lessen over digitale vaardigheden.

Geen cijfers

De PO-raad heeft geen cijfers over hoeveel kinderen in het basisonderwijs een mobiele telefoon hebben. Den Otter: ""Maar kinderen in groep 7 en 8 hebben bijna allemaal wel een mobieltje."" Wel stelt hij dat het gezag van een leraar op de basisschool ""doorgaans groter is"" dan dat van een leraar op een middelbare school. Het is daarom mogelijk dus makkelijker voor een basisschoolleraar om leerlingen een mobieltje niet te laten gebruiken.

Eerder zijn al afspraken gemaakt om smartphones uit de klas te weren op middelbare scholen. De afspraken voor alle scholen moeten 1 januari volgend jaar ingaan. Aan het eind van het jaar volgt een evaluatie en kan worden bepaald of er ook een wettelijk verbod moet komen.",2023-01-01,2023-11-01,2023-11-06
42791305,Kijk hier de Q&A met SP-leider Marijnissen terug,NOS.nl,2023-11-07,SP-lijsttrekker Lilian Marijnissen beantwoordde vragen die gesteld werden op Instagram.,2023-01-01,2023-11-01,2023-11-06
42791316,Schouten is nu al het belangrijkste puzzelstukje van PSV,NOS.nl,2023-11-08,"Franklin Stoker

volgt PSV namens NOS Sport

Franklin Stoker

volgt PSV namens NOS Sport

Wie heeft het bij PSV nog over de vertrokken Ibrahim Sangaré? Jerdy Schouten heeft met zijn foutloze spel de Ivoriaan in rap tempo doen vergeten. De middenvelder is misschien nu al het belangrijkste puzzelstukje van trainer Peter Bosz.

Schouten valt in zijn eerste maanden in dienst bij eredivisiekoploper PSV vooral op door onopvallend te zijn. Hij speelt sober, maar is vrijwel nooit op een fout te betrappen.

Een niet te onderschatten eigenschap in de speelstijl van Bosz. PSV voetbalt met veel ruimte in de rug, waarbij een foute pass of dekkingsfout direct tot een gevaarlijke counter van de tegenstander kan leiden.

De afgelopen zomer van Bologna overgekomen Schouten had zaterdag in de 45 minuten die hij tegen Heracles Almelo meedeed zelfs een passnauwkeurigheid van honderd procent. Letterlijk iedere pass kwam aan bij een ploeggenoot. Een zeldzaamheid in de eredivisie, weet statistiekenbureau Opta.

De 'wasmachine'

Het zegt veel over de ontwikkeling die Schouten in Italië, waar hij drie seizoenen in de Serie A heeft gespeeld, heeft doorgemaakt. Hij bewaakt de balans en knapt het vuile werk op, maar is bovenal een betrouwbare verbindingsspeler. Schouten kreeg van zijn toenmalige trainer Sinisa Mihajlovic niet voor niets de bijnaam 'de wasmachine'.

PSV-Lens bij de NOS

De wedstrijd tussen PSV en Lens begint woensdag om 21.00 uur en is te volgen in een liveblog in de NOS-app en op NOS.nl. Op de radio is de wedstrijd integraal te volgen bij Langs de Lijn En Omstreken op NPO Radio 1.

Een korte samenvatting van de wedstrijd is te zien op NPO 1 in het late NOS Journaal (23.20 uur).

De in Hellevoetsluis geboren voetballer noteert sinds zijn entree bij PSV goede cijfers als het om zijn pasnauwkeurigheid gaat.

Hij zit na acht gespeelde eredivisieduels op een gemiddelde van 90,6 procent. Onder alle eredivisiemiddenvelders scoren alleen Jordy Clasie van AZ (91,3 procent) en Anas Tahiri van sc Heerenveen (91,2 procent) hoger.

In de Champions League, waar de weerstand normaal gesproken hoger is dan in de eredivisie, kan Schouten vergelijkbare cijfers overleggen.

Vermeulen: 'Schouten nu ook bij Oranje aan het werk zien'

NOS-voetbalcommentator Arno Vermeulen is lyrisch over de eerste maanden van Jerdy Schouten in dienst van PSV. ""Ik denk hij een type speler is dat elke trainer wel op zijn middenveld wil hebben. Schouten speelt zo ongelooflijk volwassen en is een complete speler. Hij gebruikt zijn techniek ook heel efficiënt. Het is niet dat hij drie man op spectaculaire wijze passeert, maar hij ziet het spel heel goed.""

""Ik vind ook dat hij zowel verdedigend als aanvallend kan denken, dat zag je ook aan zijn goal tegen Heracles. Hij is geen controleur die alleen maar op de tegenstander anticipeert.""

Vermeulen vindt dat PSV erop vooruit is gegaan nu Schouten de plek van Sangaré heeft overgenomen. ""Ik vind Schouten een heel ander type voetballer dan Sangaré, die vooral als controlerende middenvelder werd gezien vanwege zijn fysieke kracht. Sangaré vond ik soms meer een aanvallende middenvelder met zijn scorende kwaliteiten. Voor dit PSV is Schouten een betere optie dan Sangaré, omdat hij zijn verdedigende taken beter op orde heeft.""

Vermeulen is nieuwsgierig of Schouten het ook bij het Nederlands elftal kan laten zien. De middenvelder speelde in juni 2022 één interland onder toenmalig bondscoach Louis van Gaal, maar werd daarna niet meer opgeroepen.

""Oranje is de volgende stap. Het wordt interessant welke keuzes Ronald Koeman gaat maken. We zien een wisseling van de wacht, omdat er nieuwe middenvelders voor Oranje zijn 'geboren' met Tijjani Reijnders, Mats Wieffer en Joey Veerman. Ook Quinten Timber zou ik best een keer bij Oranje willen zien. Schouten past makkelijk in dit rijtje.""

""Komende vrijdag maakt Koeman zijn definitieve selectie bekend voor de komende twee interlands, het zou mij in verbazen als Schouten niet op de lijst staat.""

De betrouwbaarheid en zekerheid van Schouten werd ook geprezen door Louis van Gaal, die hem op 9 juni 2022 liet debuteren in het Nederlands elftal in het Nations League-duel met Wales.

Maar de toenmalig bondscoach toonde zich na de wedstrijd ook kritisch. ""Hij volbracht alles in zijn taken- en functiepakket. Hij speelt alleen alles met zijn rechtervoet en soms moet je toch echt je linkervoet gebruiken, waardoor het spel sneller gaat.""

Van Gaal vertelde vorig jaar ook dat Schouten wat meer risico in zijn spel mocht leggen. ""Hij speelde de bal ook steeds naar het dichtstbijzijnde station. Ik heb liever dat hij een paar stationnetjes overslaat.""

Schouten werd daarna niet meer opgeroepen door Van Gaal, maar staat bij de huidige bondscoach Ronald Koeman weer op de radar. De PSV'er is opgenomen in de voorselectie voor de komende EK-kwalificatieduels van Oranje.

De 26-jarige middenvelder kwam na drie leerzame jaren bij Bologna terug naar Nederland om prijzen te winnen en weer een plaats in de Oranje-selectie te veroveren. Hij is hard op weg om beide doelen te verwezenlijken.

Passnauwkeurigheid Jerdy Schouten",2023-01-01,2023-11-01,2023-11-06
42791357,Conservatieve staat Ohio stemt voor behoud van recht op abortus ,NOS.nl,2023-11-08,"De Democraten hebben een jaar voor de Amerikaanse presidentsverkiezingen in enkele staten een overwinning geboekt op het gebied van abortuswetgeving.

Vooral in de staat Ohio haalden ze resultaten: daar werd in een referendum een voorstel voor het behoud van abortusrechten aangenomen met 56 procent van de stemmen. Dat betekent een grote overwinning voor de Democraten, aangezien Ohio bij de verkiezingen van 2020 nog conservatief stemde. Trump won de staat destijds met 8 procentpunt verschil.

Ohio is de zevende staat waar abortusrechten via een referendum vastgelegd worden, sinds het Hooggerechtshof vorig jaar een streep zette door het landelijk recht op abortus. Sindsdien moeten staten zelf beslissen over de wetgeving en hebben veel Republikeinse staten het recht op de ingreep zwaar ingeperkt.

Daartegenover staan dus enkele referenda die de kant van de Democraten op vallen. Vorig jaar stemde ook al een meerderheid voor abortusrechten bij een referendum in Kansas, een overtuigd Republikeinse staat. Pro-abortusaanhangers waren ook in de meerderheid in Californië, Vermont, Michigan en Kentucky.

In die laatste staat was er vannacht opnieuw wat te vieren voor de Democraten. Hoewel Kentucky bij de presidentsverkiezingen van 2020 met maar liefst 26 procentpunten verschil naar de Republikeinen ging, werd de Democratische gouverneur Beshear vannacht herkozen na een pro-abortuscampagne.

In Virginia wisten de Democraten hun meerderheid in de Senaat te behouden en de meerderheid in het Huis van Afgevaardigden over te nemen van de Republikeinen. Ook hun campagne was voornamelijk gefocust op het behoud van abortusrechten.

De resultaten van het referendum in Ohio worden met belangstelling gevolgd in Arizona en Missouri. Die staten overwegen volgend jaar ook een referendum te houden.",2023-01-01,2023-11-01,2023-11-06
42791360,Oud-gouverneur Van Voorst tot Voorst (79) overleden,NOS.nl,2023-11-08,"Berend-Jan baron Van Voorst tot Voorst (79) is maandagavond overleden. Van Voorst tot Voorst bekleedde verschillende politieke functies, maar floreerde vooral als bestuurder. In 1993 stopte hij als staatssecretaris om commissaris van de koningin in Limburg te worden. Hij bleef twaalf jaar gouverneur (zoals de officieuze aanspreektitel luidt in Limburg) tot zijn pensionering in 2005.

Emile Roemer, de huidige commissaris van de koning, bevestigt het 'droevige nieuws' van het overlijden in een brief aan Provinciale Staten van Limburg, bericht 1Limburg. ""Hij was een toonbeeld van bestuurlijke betrouwbaarheid en integriteit. Kwaliteiten als onkreukbaarheid en diplomatie waren onlosmakelijk met zijn persoon verbonden"", aldus Roemer.

Telg van adellijke familie

Van Voorst tot Voorst was telg van een Gelderse adellijke familie. Hij werd op 7 februari 1944 geboren in het Gelderse Beek-Ubbergen. Zijn vader was burgemeester van Ubbergen en Tilburg, zijn grootvader commissaris van de koningin. Zijn oom van moederszijde was voormalige minister-president Jan de Quay.

De baron studeerde rechten aan de toenmalige Katholieke Universiteit Nijmegen en politieke wetenschappen in de Zwitserse stad Freiburg. Hij werkte onder meer bij de Europese Unie in Brussel voordat hij naar Den Haag kwam. Hij begon als Kamerlid, totdat hij in 1988 staatssecretaris van Europese zaken werd in het tweede kabinet-Lubbers. In het opvolgende derde kabinet was hij staatssecretaris van Defensie.

Oog voor detail

Maar de meeste bekendheid kreeg Van Voorst tot Voorst door zijn werk in Maastricht. ""Hij las alles en was altijd aan het werk"", zegt Odile Wolfs, die zes jaar lang als PvdA-gedeputeerde met Van Voorst tot Voorst samenwerkte op het Gouvernement. Ze prijst vooral zijn dossierkennis. De gouverneur had oog voor detail en was op de hoogte van alle protocollen. Hij deed alles volgens het boekje, stelt Wolfs. En had moeite met Statenleden die in zijn ogen te veel op de man speelden, het moest wat hem betreft altijd over feiten gaan.

Diplomatieke teamplayer

Ook voormalig CDA-gedeputeerde Ger Driessen is vol lof over de oud-gouverneur. ""Iemand die altijd op uiterst correcte wijze met het bestuur omging"", memoreert Driessen. ""Hij gaf ruimte om te besturen, maar was heel betrokken. Goed op de hoogte van de materie. Een diplomatieke teamplayer.""

De familie laat weten dat de uitvaart van Van Voorst tot Voorst in besloten kring zal plaatsvinden.",2023-01-01,2023-11-01,2023-11-06
42791361,"Meer dijken voldoen niet, versterking kost tientallen miljarden extra ",NOS.nl,2023-11-08,"Er moeten meer dijken, waterkeringen en dammen worden versterkt dan werd gedacht. In 2014 werd geschat dat het tot en met 2050 om ongeveer 1500 kilometer ging, nu blijkt het te gaan om zo'n 2000 kilometer.

De operatie gaat daardoor nog eens tientallen miljarden euro extra kosten: in plaats van de eerder geschatte 12,6 miljard euro is nu mogelijk 15,7 tot 32,9 miljard nodig, schrijft minister Harbers van Infrastructuur aan de Tweede Kamer.

Onder meer door betere meetmethodes is op meer plekken duidelijk geworden dat veel dijken niet voldoen aan de strengere normen die sinds 2017 gelden.

Ook is nu scherper in beeld hoe het klimaat zich tot en met 2050 zal ontwikkelen. Onder meer droogte speelt een rol bij hoe stevig dijken blijven, en in 2050 zal het vaker droog zijn

Van de 237 beoordeelde dijktrajecten voldoet ruim een kwart (26 procent) bij lange na niet aan de huidige normen. Het gaat dan onder meer om de dijktrajecten langs de Maas in Noord-Brabant en Gelderland. Ook in Limburg zijn sommige dijken in het noorden lang niet hoog en breed genoeg.",2023-01-01,2023-11-01,2023-11-06
42791366,Jetten: we hopen tij nog te keren • Timmermans wil geen minister worden,NOS.nl,2023-11-08,"Er zijn tijdens deze campagne best wat nieuwe gezichten. In onze verkiezingstool stellen we alle lijsttrekkers en partijen voor

17:19

SGP-leider Stoffer naar demonstranten abortuskliniek

SGP-leider Chris Stoffer gaat morgen met demonstranten in de buurt staan van een abortuskliniek. De partij, die fel tegenstander is van abortus, vindt het ""belangrijk om steun te betuigen aan wakers die op een zorgvuldige en liefdevolle manier in gesprek gaan met vrouwen in een uiterst kwetsbare periode van hun leven"". Ook kandidaat-Kamerlid Diederik van Dijk zal bij een kliniek aanwezig zijn met demonstranten.

De betogers benaderen vrouwen die abortus willen plegen, met als doel dit te voorkomen. De partij benadrukt dat Stoffer en Van Dijk ""uitdrukkelijk niet voornemens zijn om zelf mensen aan te spreken die op weg zijn naar een abortuskliniek"".

Omdat de toenadering van demonstranten bij abortusklinieken als intimiderend kan worden ervaren, lopen er op steeds meer plekken in het land abortusbuddy's mee met vrouwen naar de klinieken ter ondersteuning.

15:48

Deelnemende partijen blij met doorrekening van programma's

In reactie op de doorrekening van de verkiezingsprogramma's door het Centraal Planbureau benadrukken de partijen vrijwel allemaal de punten waarin zij er relatief goed vanaf komen. De partijen die hun programma aan het CPB hebben voorgelegd, leveren ook kritiek op de partijen die dat niet hebben gedaan:

14:38

Jetten: 'We hopen het tij nog te keren'

D66-lijsttrekker Jetten is ervan overtuigd dat zijn partij ""het tij nog kan keren"". In de laatste Peilingwijzer staat D66 op een verlies van 17 zetels vergeleken met het resultaat bij de vorige verkiezingen (24 zetels). Jetten noemt in een interview met het AD ""een brede teleurstelling in de politiek"" als mogelijke verklaring.

""Toen het kabinet viel, heb ik ook getwijfeld of ik wel door wilde met alle cynisme in de politiek"", zegt hij tegen de krant. ""De toon waarop partijen met elkaar omgaan en het doorschuiven van grote problemen. Ik merk op straat dat mensen zich ergeren aan al die hakketakkende politici. Ze zeggen: ga eens wat doen. Dat straalt af op partijen die al langer in Den Haag rondlopen.""

Jetten hoopt op een zo progressief en groen mogelijk regeerakkoord. Hij wil gaan voor een samenwerking vanuit het politieke midden, als zijn partij daarvoor gevraagd wordt. ""Ik zie nu een flirt tussen PVV en VVD, nou, daar gaan we sowieso niet aan meewerken. Tegelijkertijd neem ik de stoere taal van Yesilgöz en Timmermans dat ze liever niet met elkaar willen samenwerken met een korrel zout. De vorige keer dat beide partijen zich zo opstelden, eindigden we met Rutte en Timmermans in één kabinet.""

12:57

PBL: plannen van vijf partijen niet voldoende voor klimaatneutraal Nederland

De plannen van vijf partijen zijn waarschijnlijk niet voldoende voor een klimaatneutraal Nederland. Dat zegt het Planbureau voor de Leefomgeving, dat ook partijprogramma's heeft geanalyseerd. Het gaat alleen om de programma's van VVD, D66, ChristenUnie, GroenLinks-PvdA en Volt. Programma's van andere partijen zijn niet geanalyseerd.

Op het eerste gezicht liggen de ambities van de partijen op het gebied van leefomgeving dicht bij elkaar, vindt het PBL. Maar ze maken wel fundamenteel andere keuzes om de doelen te halen. Zo verschilt het tempo waarin ze de uitstoot van stikstof en broeikasgassen uit de landbouw willen terugdringen.

Eerder vanochtend kwam het Centraal Planbureau met de doorrekening van de programma's van acht partijen. Er zijn volgens het CPB grote verschillen in de keuzes die partijen maken:

12:11

Beluister het radio-interview met Baudet vanmorgen 

Lijsttrekker Thierry Baudet van Forum voor Democratie zei in het gesprek dat hij vanochtend had op NPO Radio 1 onder meer bewondering te hebben voor Sylvana Simons, die inmiddels het lijsttrekkerschap voor BIJ1 heeft overgedragen aan Edson Olf. Aan het einde van elk gesprek mogen de lijsttrekkers een kaart trekken uit een bak met daarop een vraag. Baudet trok een kaart met de vraag: voor welke collega-lijsttrekker maakt u een diepe buiging?

""Ze is natuurlijk niet meer lijsttrekker, maar Sylvana Simons was iemand in de Tweede Kamer die inhoudelijk goed voorbereid was. Ze speechte goed en ze wist wat ze aan het doen was. Dat vind ik bewonderenswaardig vanuit haar perspectief bezien.""

Luister of kijk het hele gesprek met Baudet terug op de site van NPO Radio 1.

10:59

BBB komt 'binnenkort' met eigen doorrekening programma

De BBB is een van de partijen die het verkiezingsprogramma niet heeft laten doorrekenen door het Centraal Planbureau. In plaats daarvan komt de partij met een eigen doorrekening. Wanneer is nog niet helemaal duidelijk, zegt BBB-leider Van der Plas tegen RTL Nieuws. Maar ze denkt dat het deze week wordt.

De BBB komt met een eigen doorrekening, omdat de partij wil laten zien wat plannen op de lange termijn opleveren, zegt Van der Plas. ""Zij rekenen het wel door tot een jaar of vier, maar niet wat het oplevert voor de langere termijn, 10 tot 20 jaar, en dat is wat we in Nederland moeten doen. We moeten beleid gaan maken voor de langere termijn.""

Bij de presentatie van het verkiezingsprogramma zei Van der Plas dat het programma een ""wensenlijstje"" is van wat de BBB graag zou willen, en dat ze er al bewust voor had gekozen om het niet te laten doorrekenen door het CPB op betaalbaarheid.

10:46

Timmermans: ik word alleen premier of fractievoorzitter, geen minister 

GroenLinks-PvdA-lijsttrekker Frans Timmermans wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij in het interviewprogramma Van Torentje naar Torentje van dagblad Tubantia en de Universiteit Twente. Iets anders zit er wat hem betreft niet in.

Timmermans zei dat minister van Buitenlandse Zaken de mooiste baan was die hij heeft gehad, maar hij heeft nu andere ambities en wil dus ook geen vicepremier worden (dat is altijd een minister van een andere politieke kleur dan de premier).

Hij zei verder dat hij is geschrokken van de mogelijkheid voor een minderheidskabinet over rechts, die Pieter Omtzigt (NSC) maandag in het programma van Tubantia en de Universiteit Twente noemde. Daaraan zouden dan NSC, VVD, BBB, CDA, SGP en JA21 kunnen meedoen.

""Dat lijstje, daar schrik ik van"", aldus Timmermans, en dan met name dat de SGP erin genoemd wordt. ""Want met alle respect, ik wil niet dat mijn dochters de strijd van mijn moeder moeten overdoen.""

10:30

Duidelijke verschillen tussen partijen, blijkt uit doorrekening CPB

Er zijn op veel vlakken duidelijke en soms zelfs forse verschillen in de financieel-economische keuzes van de partijen. Dat blijkt uit de doorrekening die het Centraal Planbureau heeft gemaakt van acht verkiezingsprogramma's.

Alle partijen die hun programma hebben laten doorrekenen verhogen volgens het CPB de lasten. Maar de verschillen zijn groot als wordt ingezoomd wie de lasten betaalt. 

Lees hier meer over de doorrekening van het CPB:

09:15

Terugkijken: Baudet (FvD) geeft antwoord op jullie vragen 

Vanuit Den Haag stelde politiek verslaggever Albert Bos vragen aan FvD-lijsttrekker Thierry Baudet, die via de Instagram-pagina van de NOS zijn gesteld. Bekijk hier de uitzending terug: 

Morgen is Mirjam Bikker van de ChristenUnie te gast. Vanaf 17.00 uur kun je je vragen insturen via @NOS op Instagram. De antwoorden zie je dan rond 09.15 uur terug in de live-uitzending op NOS.nl, de NOS app en op YouTube.

09:00

Baudet (FvD) over vrijheid en zijn bewondering voor Poetin 

Lijsttrekker Thierry Baudet van Forum voor Democratie is te gast in het NOS Radio 1 Journaal. Hij krijgt eerst een vraag over de schorsing van een week die de integriteitscommissie van de Tweede Kamer wil. Hij zegt dat hij niet van plan is zich nu wel te gaan houden aan de regels. ""Wij zijn principieel tegen het geven van verantwoording aan andere Kamerleden."" Hij benadrukt meerdere keren in het gesprek dat hij die Kamerleden niet als collega's ziet, maar als ""ambtsgenoten"".

Verder gaat hij onder meer in op een belangrijk verkiezingsthema voor zijn partij: vrijheid. Dat woord komt zeker twintig keer voor in het verkiezingsprogramma. Voor Baudet houdt dit in dat de overheid minder greep krijgt op het leven van burgers. Hij vindt dat er sprake is van censuur en dat er veel belasting moet worden betaald. ""Wij willen dat er veel meer ruimte komt voor het individu, dat je harder mag rijden op de snelweg. Wij willen minder regels."" Hij richt zich daarbij op de ""middenklasse, de gewone Nederlander"".

Het gaat in het gesprek uitgebreid over Rusland en Baudets bewondering voor president Poetin. Dat hij hem een ""held"" heeft genoemd ""is een beetje spreektaal natuurlijk"", zegt hij. Maar hij vindt het wel heel goed dat Poetin zich bijvoorbeeld tegen ""lhbti-propaganda"" en het World Economic Forum (WEF) uitspreekt.

Dat hij ten aanzien van Oekraïne ""één op één het standpunt van het Kremlin"" verwoordt, zoals politiek verslaggever Wilco Boom hem voor de voeten gooit, vindt Baudet geen punt. In zijn ogen is Rusland, dat in februari 2022 van meerdere kanten Oekraïne binnenviel, nooit van plan geweest om Oekraïne in te lijven. Hij denkt wel dat de Amerikanen de Russische staat ten val willen brengen.

07:20

Podcast De Campagne Stemming over wrevel op links en debatafzeggingen

In de dagelijkse podcast De Campagne Stemming staan Xander van der Wulp en Joost Vullings onder meer stil bij de verschillen tussen de SP en GroenLinks/PvdA. Ze verbazen zich erover dat Lilian Marijnissen haar collega Frans Timmermans nog nooit heeft gesproken en concluderen dat er kennelijk, hoewel Timmermans het heeft over een uitgestoken hand, toch ""wat wrevel"" tussen de twee linkse partijen bestaat.

Verder gaat het over de afzegging van Frans Timmermans (GroenLinks/PvdA) en Pieter Omtzigt (NSC) voor het RTL Verkiezingsdebat van aanstaande zondag. Ze lijken niet meer te durven, zeggen Van der Wulp en Vullings. Dat biedt dan wel de kans aan Esther Ouwehand (Partij voor de Dieren) en Lilian Marijnissen (SP).

Henri Bontenbal valt nog steeds buiten de boot, maar die zit hoe dan ook lekker in de wedstrijd, zien de podcasters van de NOS en EenVandaag. Bij Tubantia durfde hij gisteren zelfs te voorspellen dat zijn CDA opnieuw 15 zetels kan gaan halen.

Verder kijken Van der Wulp en Vullings uit naar de presentatie van de doorrekening van de partijprogramma's door het CPB om 10.30 uur. Zij zijn vóór die doorrekening, want die geeft toch meer inzicht in wat partijen willen. Je ziet niet alleen dat partijen bijvoorbeeld beter onderwijs willen, maar ook hoeveel ze daar dan voor over hebben, zegt Vullings.

07:18

CPB komt om 10.30 uur met de doorrekeningen van de verkiezingsprogramma's

Het Centraal Planbureau (CPB) komt dadelijk met de traditionele doorrekening van de verkiezingsprogramma's. Maar daar zitten niet de plannen bij van twee partijen die hoog staan in de peilingen. NSC van Pieter Omtzigt en BBB van Caroline van der Plas hebben hun voorstellen niet laten doorrekenen. Hetzelfde geldt voor de SP, PVV, Partij voor de Dieren, Denk en Forum voor Democratie.

Ze hebben kritiek op de manier waarop de rekenmeesters van het CPB hun werk doen. Die kritiek is er al veel langer, maar nog nooit was het aantal weigeraars zo groot. Daarmee geeft de doorrekening deze keer dus lang geen volledig beeld.

Lees hier verder:

07:12

FvD-leider Baudet, te gast bij Radio 1 Journaal, vindt schorsing ""hoogst opmerkelijk""

Een onderwerp dat ongetwijfeld aan de orde komt in het gesprek met Thierry Baudet in het NOS Radio 1 Journaal is het voorstel van de integriteitscommissie van de Tweede Kamer om drie Kamerleden van Forum voor Democratie te schorsen. De drie, Thierry Baudet, Gideon van Meijeren en Freek Jansen, hebben zich niet aan de gedragsregels gehouden, omdat ze een nevenfunctie niet hebben geregistreerd bij de Tweede Kamer.

Dat is de conclusie van het College van onderzoek Integriteit van de Tweede Kamer. Daarin zitten drie onafhankelijke deskundigen, geen Kamerleden.

FvD vindt de timing, twee weken voor de Tweede Kamerverkiezingen, ""hoogst opmerkelijk"". ""Vlak voor de stembusgang wordt potentiële kiezers via de pers medegedeeld dat FvD-kandidaten geen spreekrecht zullen hebben na de verkiezingen"", zo staat in een mail aan alle leden.

07:10

Thierry Baudet te gast in het NOS Radio 1 journaal. Waar staan hij en zijn partij voor? 

Forum voor Democratie (FvD) werd in 2015 opgericht als politieke denktank door Thierry Baudet en Henk Otten. Zij waren fel tegenstander van het associatieverdrag met Oekraïne, waarover in 2016 een referendum werd gehouden. Voor de verkiezingen van 2017 werd FvD een politieke partij, die twee zetels in de Tweede Kamer veroverde. Partijleider Baudet sprak een grote groep mensen aan die partijen als VVD en PVV niet conservatief-rechts genoeg vonden.

De partij groeide razendsnel, zowel in de provincie als in Eerste en Tweede Kamer. Maar door ruzies over omstreden uitlatingen, de steeds rechtsere koers en bijvoorbeeld de coronastandpunten zijn er inmiddels veel afsplitsingen. Belangrijkste verkiezingsthema's voor FvD zijn: invoering van een bindend referendum, vertrek uit de EU, een asiel- en naturalisatiestop en een einde aan de ""klimaathysterie"" en de ""krankzinnige woke-agenda"".

Thierry Baudet (40) werd in Heemstede geboren en ging in Haarlem naar school. Hij studeerde geschiedenis en rechten en werd docent aan de Universiteit Leiden. In de jaren daarna werd Baudet steeds meer een publiek figuur van rechts-conservatieve signatuur. Hij had een column in NRC, schreef boeken en maakte programma's. In 2015 richtte Baudet Forum voor Democratie op, waarmee hij twee jaar later in de Tweede Kamer kwam.

Sinds die tijd zijn de partijleider en zijn partij met regelmaat onderwerp van controverse, onder meer toen Baudet het coronabeleid met de Holocaust vergeleek en toen hij zei dat de wereld wordt geregeerd door reptielachtigen. Ook zijn pro-Russische opstelling doet regelmatig de wenkbrauwen fronsen. Zelf noemt Baudet de invoering van een referendum het belangrijkste standpunt van zijn partij.

07:05

Onderwijs belangrijk thema voor Volt, wel vragen over uitvoerbaarheid

Lijsttrekker Laurens Dassen van Volt was gisteravond te gast bij Nieuwsuur. Het programma legde de onderwijsplannen van deze partij voor aan leraren. De partij wil onder meer uitbreidingen van het lespakket, gratis maaltijden op school en meer aandacht voor het mentale welzijn van leerlingen.

Het thema onderwijs is verweven door het verkiezingsprogramma van Volt. Dat is niet voor niks, zegt lijsttrekker Laurens Dassen, want ""het onderwijs is de plek waar leerlingen zichzelf ontwikkelen en hun toekomst vormgeven"".

In het programma stelt Volt onder andere vijftien uitbreidingen van het lespakket en geheel nieuwe vakken voor in het primair en voortgezet onderwijs. Zo wil de partij dat er lessen komen over Europees burgerschap, over kunstmatige intelligentie en er moet een lesprogramma over ADHD en autisme komen.

Onderwijsbonden en docenten zijn kritisch. Zij vragen zich af hoe Volt dit wil betalen en uitvoeren.

Lees hier meer:

07:02

Samenvatting van de dag van gisteren

Steeds minder partijen laten hun verkiezingsprogramma doorrekenen. 

Frans Timmermans (GroenLinks/PvdA) en Pieter Omtzigt (NSC) doen zondag niet mee aan het tweede RTL verkiezingsdebat. Van Timmermans is de 'agenda te vol' en voor Omtzigt past het 'format minder'. Andere lijsttrekkers reageerden teleurgesteld. Yesilgöz (VVD), Wilders (PVV), Van der Plas (BBB), Ouwehand (PvdD), Jetten (D66) en Marijnissen (SP) gaan wel met elkaar in debat.

CDA-lijsttrekker Bontenbal hoopt op een grote verrassing bij de verkiezingen van 22 november. Zijn partij wordt in de meest recente Peilingwijzer geschat op 3 tot 5 zetels.

Maar hij verwacht er zelf 15, zegt hij in de serie Van Torentje naar Torentje van Tubantia en de Universiteit Twente.

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791370,Wekdienst 8/11: CPB rekent verkiezingsprogramma's door • Wie krijgt NS-publieksprijs?,NOS.nl,2023-11-08,"Goedemorgen. Het CPB heeft doorgerekend hoe de plannen van partijen die meedoen aan de verkiezingen economisch uitvallen. En de winnaar van de NS-publieksprijs wordt bekendgemaakt.

Eerst het weer: vanmorgen is het droog met vooral in het oosten ruimte voor de zon. In de loop van de dag wordt de bewolking dikker en volgt vanmiddag vanuit het westen regen. Het wordt bij een matige tot vrij krachtige zuidwestenwind 11 graden. Vanavond en vannacht is het regenachtig.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Een Angolese presidentsdochter die 52 miljoen euro wegsluist via een Amsterdamse bv. Of de dochter van een Moldavische politicus van wie de studie in Maastricht betaald werd vanaf een bankrekening op de Britse Maagdeneilanden.

Politieke prominenten uit verschillende landen en hun familieleden zijn afgelopen jaren betrokken geweest bij verdachte transacties ter waarde van 14 miljard euro. Dat blijkt uit onderzoek van het Anti Money Laundering Centre (AMLC) naar zogeheten Politiek Prominente Personen (PEP, in het Engels).

Ander nieuws uit de nacht

En dan nog even dit:

Loesje is 40 geworden. Het tegendraadse postermeisje met de pakkende teksten is nog springlevend. Niet alleen op posters op onverwachte plekken, maar ook op sociale media. Haar biograaf denkt dat ze de 50 ook makkelijk haalt.

Een fijne dag gewenst!",2023-01-01,2023-11-01,2023-11-06
42791385,"'Het zijn heel leuke ideeën, maar voor ons als leraar niet haalbaar'",NOS.nl,2023-11-07,Docenten Maike en Martijn zijn sceptisch over de onderwijsplannen van Volt.,2023-01-01,2023-11-01,2023-11-06
42791413,Racefenomeen Verstappens siert cover Time Magazine: 'Mijn vader had een plan',NOS.nl,2023-11-09,"Poserend in raceoverall en daaronder de alleszeggende tekst 'Niet te stoppen' siert racefenomeen Max Verstappen de nieuwste cover van het vermaarde Amerikaanse opinietijdschrift Time Magazine.

Hij is de eerste Nederlander die deze eer ten beurt valt sinds Shell-directeur John Loudon in 1960. Politicus Geert Wilders stond in 2017 op de cover, maar dat deed hij toen samen zijn Franse collega Marine Le Pen, ter promotie van een artikel over de opkomst van populisme. Slechts negen Nederlanders gingen de coureur voor in de geschiedenis van het inmiddels honderd jaar oude magazine. Verstappen is de eerste Nederlandse sporter.

Het zegt iets over de internationale statuur van de drievoudig wereldkampioen Formule 1. Met de Grand Prix van Las Vegas in aantocht wist Time Magazine Verstappen te strikken voor een interview, waarvan de Nederlander er - naast de verplichte persconferenties tijdens Grand Prix-weekenden - maar weinig geeft. Mede dankzij het succes van de Netflix-serie Drive to Survive zijn de Formule 1 en Verstappen ook in Amerika 'hot'.

Dit is de cover van de editie waarop Verstappen op de voorkant prijkt:

TIME

@TIME

Before Formula One takes over Las Vegas, Max Verstappen talks to @seanmgregory about his dominance, ""Drive to Survive,"" and what might make him walk away from the sport https://t.co/Igz098iocE https://t.co/UX35sCa3Wo

13:03

8 november 2023

Met ""ik heb er helemaal geen behoefte aan om rond te hangen tussen bekende filmsterren"" maakt Verstappen in het interview duidelijk dat hij de tegenpool is van zevenvoudig wereldkampioen en rivaal Lewis Hamilton, een stijlfanaat die graag modeshows afloopt. Op alle glitter en glamour in Las Vegas zit hij op voorhand niet te wachten.

Vooral in de passage over de periode waarin hij als jonge kartcoureur de Europese circuits af reisde, zegt Verstappen iets waar hij zich maar zelden over uit laat: ""Op jonge leeftijd zag ik andere kinderen die aan het spelen waren, niet bezig met hun toekomst. Maar mijn vader (voormalig Formule 1-coureur Jos Verstappen, red.) had een plan. En daar moest ik me aan houden.""

""Soms vond mijn vader dat ik een beetje lui was. Daar hadden we zeker wel eens discussies over"", vertelt Verstappen, gevraagd naar de momenten waarop de spanning tussen de fanatieke vader en zijn racende zoon opliep.

Zoals toen Verstappen junior op 14-jarige leeftijd tijdens een kartrace in Napels werd ingehaald, dat probeerde te herstellen met een risicovolle actie en vervolgens crashte. Jos Verstappen was furieus en negeerde zijn zoon tijdens een stop bij een tankstation. ""Hij wilde praten, ik niet"", zegt Jos in het artikel in Time Magazine. ""Als je je mond niet houdt, zet ik je uit de auto.""

Fysiek contact is er volgens senior nooit geweest. Verstappen heeft Max maar één keer een tik gegeven; op zijn helm, voor een race in Engeland. ""Die had hij toen even nodig. En hij won toen wel.""

Chicago Bulls

De soms Spartaanse raceopvoeding is niet voor niets geweest. Inmiddels is de 26-jarige coureur drie Formule 1-titels, 52 grandprix-overwinningen en talloze records verder en domineert hij in zijn superieure Red Bull de koningsklasse van de autosport zoals Michael Schumacher en Lewis Hamilton dat voor hem deden.

Over de voorspelbaarheid in de Formule 1 dit seizoen - hij won al zeventien van de twintig races - moet je bij Verstappen niet aankomen. ""De NBA heeft het ook overleefd toen de Chicago Bulls domineerden"", zegt hij in het artikel. ""Later zouden de mensen zeggen: dat was geweldig. Als je een echte fan van de sport bent, moet je het gewoon kunnen waarderen dat een team het zo goed.""",2023-01-01,2023-11-01,2023-11-06
42791456,"Henri Bontenbal, de man die het CDA uit het slob moet trekken",NOS.nl,2023-11-08,CDA-lijsttrekker Henri Bontenbal zit pas tweeënhalf jaar in de Kamer en heeft nu de taak om zijn partij er weer bovenop te helpen na tegenvallende uitslagen bij vorige verkiezingen.,2023-01-01,2023-11-01,2023-11-06
42791471,Podcast De Dag: de 'linkse' worsteling met de oorlog,NOS.nl,2023-11-06,"Als Frans Timmermans op 14 oktober het eerste gezamenlijke GroenLinks-PvdA-congres toespreekt, is de sfeer enthousiast en optimistisch. Het gaat goed in de peilingen en zelfs na het uitbreken van de oorlog in Gaza lukt het om eensgezind op te treden. Maar, vertelt politiek verslaggever van Nieuwsuur Nynke de Zoeten in deze podcast, in een deel van de achterban lopen de emoties over de oorlog hoog op en is er ook onvrede over de lijn die wordt uitgezet. Met name onder GroenLinks-leden is dat het geval.

Die onvrede zie je ook in een deel van de achterban van linkse partijen in het buitenland. In Engeland staat Labour er goed voor in de peilingen, maar dreigt de oorlog de partij te verdelen en komt het leiderschap onder druk te staan. Ook binnen de Democratische Partij van president Biden in de VS is veel discussie.

Historicus en Midden-Oostendeskundige Peter Malcontent schetst hoe het links-rechtsdenken over Israël is ontstaan en waarom er juist op de linkerflank culturele en ideologische verschuivingen plaatsvinden die voor een zekere worsteling zorgen.

Reageren? Mail dedag@radio1.nl

Deze aflevering van De Dag kun je hier beluisteren. Bevalt het? Vergeet je dan niet te abonneren.

Onze podcasts:

De Dag: elke werkdag twintig minuten verdieping bij één onderwerp uit het nieuws.

Met het Oog op Morgen: elke dag een overzicht van het nieuws, een blik in de ochtendkranten en het betere journalistieke interview.

Het Beste uit het Oog: iedere zaterdag selecteert de redactie van Met het Oog op Morgen de mooiste gesprekken van de afgelopen week.

De Stemming van Vullings en Van der Wulp: elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.

Lang verhaal kort: elke werkdag rond vijven één onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen.",2023-01-01,2023-11-01,2023-11-06
42791485,Omtzigt: minderheidskabinet over rechts reële optie,NOS.nl,2023-11-06,"17:42

GroenLinks-PvdA vindt het teleurstellend dat Omtzigt naar rechts kijkt

Kamerlid Jesse Klaver, nummer drie op de combinatielijst, noemt het ""teleurstellend"" dat NSC-lijsttrekker Pieter Omtzigt een centrumrechtse coalitie met onder meer VVD en BBB een reële mogelijkheid noemt. ""Hij laat zijn ware aard zien"", zegt Klaver.

Lijsttrekker Frans Timmermans van GroenLinks-PvdA maakt er geen geheim van dat hij ook graag wil samenwerken met NSC, maar dan in een centrumlinkse coalitie. Omtzigt heeft wat dat betreft een sleutelpositie in handen.

Tot nu toe liet hij weinig los over zijn voorkeur, maar nu lijkt hij dus in eerste instantie naar rechts te willen kijken. Klaver vindt dat een ""oude reflex"" van de voormalige CDA'er Omtzigt. 

Jesse Klaver

@jesseklaver

Gister in het premiersdebat nog onduidelijk, vandaag helder:

het liefst gaat Omtzigt over rechts. Opnieuw een kabinet met de VVD. 

Tot zover de nieuwe bestuurscultuur. Dan komen we nergens op het terrein van bestaanszekerheid en klimaat.

17:18

6 november 2023

14:03

Omtzigt noemt minderheidskabinet over rechts reële optie

Een minderheidskabinet over rechts is voor NSC-lijsttrekker Omtzigt ""een reële mogelijkheid"". Het heeft bovendien zijn voorkeur boven een meerderheidskabinet met GroenLinks-PvdA of de PVV. Dat bleek in Van Torentje naar Torentje, een serie lijsttrekkersdebatten van de Twentsche Courant Tubantia en de Universiteit Twente.

Omtzigt hintte in het verleden al vaker op de mogelijkheid van een minderheidskabinet. Dat zou kunnen met NSC, VVD, BBB, CDA, SGP en JA21, zo zei hij vandaag. De partijen komen volgens de laatste peilingen niet boven de 76 zetels uit. Ook een minderheidskabinet van NSC, VVD en BBB is voor Omtzigt een optie. Op de vraag of hij niet bang is dat een minderheidskabinet veel minder slagkracht heeft, antwoordde hij ontkennend. Omtzigt hecht veel belang aan een belangrijke rol voor het parlement.

De vraag of hij zelf in dat parlement gaat zitten of toch premierskandidaat is, wil hij nog altijd niet beantwoorden. Maar de baan van premier valt moeilijk te combineren met een gezin in Enschede met vier kinderen, voegde hij eraan toe: 

12:55

Terugkijken: Chris Stoffer (SGP) beantwoordt kijkersvragen op YouTube

Vanaf vandaag legt verslaggever Albert Bos iedere werkdag de vragen van NOS-kijkers live voor aan een lijsttrekker. Vanochtend was het de beurt aan Chris Stoffer van de SGP.

Onder meer het antwoord op de vraag waarom zijn moeder hem Chris Stoffer heeft genoemd, is hier terug te kijken:

Heb jij zelf ook een vraag? Stuur hem in via @NOS op Instagram. Morgen is Lilian Marijnissen van de SP te gast.

11:25

Meldpunt voor mantelzorgers geopend

De ChristenUnie heeft een digitaal meldpunt geopend voor mantelzorgers. Zij kunnen daarbij aangeven wat er misgaat in de zorg en wat er beter zou moeten. Die reacties worden verzameld om beter inzicht te krijgen waar mantelzorgers tegenaan lopen. De klachten en ideeën worden dan voorgelegd aan het nieuw te vormen kabinet, zegt de ChristenUnie in een persbericht.

Partijleider Bikker vindt het tijd om de zorg op de kaart te zetten. ""Door de vergrijzing en de tekorten in de zorg wordt de noodzaak om voor elkaar te zorgen steeds groter. Maar nog veel te vaak zijn er belemmeringen om goed voor elkaar te zorgen. Met de start van dit meldpunt geven we de urgente problemen in de zorg een gezicht.""

Het meldpunt is onderdeel van de Coalitie Samenleving, een initiatief dat vorige week in het leven werd geroepen door CU, CDA, BBB en diverse maatschappelijke partners. Die coalitie roept onder meer op om de regeldruk voor mantelzorgers aan te pakken.

10:14

Advocaten: tien verkiezingsprogramma's in strijd met rechtsstaat

Tien partijen hebben plannen in hun verkiezingsprogramma die in strijd zijn met de rechtsstaat. Dat zien advocaten van de Nederlandse Orde van Advocaten (NOvA). Bij de Tweede Kamerverkiezingen in 2021 ging het om zeven partijen.

De advocaten zien vooral problemen bij voorstellen voor asiel, strenger straffen, regels in gevangenissen of het afschaffen van wetten. Het stellen van een maximum aantal asielzoekers per jaar, wat partijen als BBB, NSC, PVV, BVNL en FvD voorstellen, is bijvoorbeeld in strijd met internationale verplichtingen en verdragen. Dat geldt ook voor de suggestie van de SGP om de doodstraf weer in te voeren, zoals Chris Stoffer vanmorgen in het NOS Radio 1 Journaal toelichtte. 

Denk gaat volgens advocaten te ver bij het voorstel voor een verplichting van chemische castratie voor pedoseksuelen. De VVD gaat te ver met het toezicht op islamitische weekendscholen. Standaard gevangenisstraffen of minimumstraffen (JA21, PVV), levenslange straffen na drie ernstige misdrijven (JA21, BBB) of het schrappen van de stikstofwet (BVNL) zijn volgens de advocaten ook in strijd met het recht. Verder beperkt FvD volgens de advocaten de vrijheid van meningsuiting met ""een verbod op lhbti+-propaganda"".

09:12

Chris Stoffer (SGP): 'Traditioneel gezin centraal, maar ideeën ook goed voor 'andere' gezinnen'

Chris Stoffer (SGP) is te gast in het NOS Radio 1 Journaal en licht de plannen van zijn partij toe. De SGP wil het gezin weer centraler stellen, want dat is volgens Stoffer de afgelopen jaren door de politiek niet genoeg gebeurd. Terwijl een stevig gezin volgens de SGP nog steeds de ""hoeksteen van de samenleving is"".

De partij wil de sociale, zorgende kant van gezinnen meer aandacht geven: veilig opgroeien in een stevig gezin kan problemen op latere leeftijd voorkomen. De SGP is één van de vier partijen die het recht op een goed gezinsleven in de grondwet wil opnemen. De SGP heeft onder meer een plan voor een gezinspas die een dagje uit voor gezinnen weer goedkoper en gemakkelijker moet maken. ""Dat is nu voor een groter gezin onbetaalbaar"".

Stoffer verloor op 13-jarige leeftijd zijn moeder, zijn vader moest het gezin overeind houden. ""Hij deed ontzettend zijn best, maar ik zag achteraf pas dat hij zich enorm heeft weggecijferd voor ons."" Stoffer erkent dat er tegenwoordig ook ""andere samenstellingen"" zijn dan het traditionele man-vrouwgezin. ""Dat is niet ons ideaal, maar onze maatregelen zijn ook gericht op kinderen die in andere samenstellingen opgroeien"".

Zelf heeft hij het door zijn werk als politicus ook vaak heel erg druk. Dan houdt zijn vrouw hem in zijn gezin met drie dochters naar eigen zeggen weleens een spiegel voor.

08:12

Podcast De Stemming blikt elke dag terug op campagne: 'Tijd begint te dringen'

Vanwege de verkiezingen nemen politiek journalisten Joost Vullings (EenVandaag, AVROTROS) en Xander van der Wulp (NOS) elke dag de laatste campagneontwikkelingen door in hun podcast De Stemming. Luister hier hoe ze terugblikken op onder meer het WNL-debat van gisterochtend met alle nummers twee van de partijen, en het RTL debat met de lijsttrekkers Omtzigt, Yesilgöz en Timmermans gisteravond.

Op niet alle thema's kwamen de lijsttrekkers met duidelijke standpunten, zien de twee, terwijl ""de tijd"" met nog zestien dagen tot de verkiezingen ""wel begint te dringen"".

07:34

SCP: Partijen maken niet genoeg keuzes

Partijen beloven in hun programma's van alles maar maken niet genoeg keuzes om problemen aan te pakken, dat zegt het Sociaal en Cultureel Planbureau (SCP). Het planbureau keek naar de plannen van tien partijen op zes thema's: zorg, bestaanszekerheid, kansengelijkheid, asiel en migratie, verduurzaming en de krapte op de arbeidsmarkt. Alle partijen benoemen dat dit belangrijke onderwerpen zijn, maar komen volgens het SCP met te weinig maatregelen. 

""Partijen benoemen bijvoorbeeld dat de personeelstekorten in de zorg en het onderwijs veel aandacht verdienen, maar verbinden er geen consequenties aan"", zegt SCP-directeur Karen van Oudenhoven in Nieuwsuur. ""Alleen maar mooie dingen beloven is niet waar kiezers op zitten te wachten. Burgers zijn niet achterlijk. Ze willen een kabinet dat de problemen oplost.""

07:16

Chris Stoffer, lijsttrekker SGP, bij Radio 1 Journaal: waar staan hij en zijn partij voor?

De Staatkundig Gereformeerde Partij (SGP) is de oudste nog bestaande politieke partij van Nederland. In 1918 opgericht door streng gereformeerden, mensen die de Bijbel van kaft tot kaft beschouwen als het onweerlegbare woord Gods. In die 105 jaar is er niet zo veel veranderd bij de SGP: nooit in de regering, nooit meer dan drie zetels. Nog steeds vinden ze dat de Bijbel het uitgangspunt moet zijn. Dat betekent: geen echtscheiding, abortus of euthanasie, maar wel herinvoering van de doodstraf.

De SGP is een uitgesproken mannenclub: vrouwen mogen pas lid worden sinds 2006, toen de rechter de partij daartoe dwong. Ze staan nog steeds niet op de kandidatenlijst. De overheid moet zo klein mogelijk zijn en zich niet bemoeien met privézaken, vindt de SGP. En er moet een einde komen aan het belastingnadeel voor gezinnen waar de vrouw thuisblijft om voor de kinderen te zorgen.

In de ruim honderd jaar dat de SGP bestaat, is Chris Stoffer (49) pas de achtste partijleider. De vorige, Kees van der Staaij, was het dertien jaar. Van zijn zeven voorgangers waren er drie, net als Stoffer, ingenieur. Hij verruilde een carrière bij Rijkswaterstaat voor een zetel in de Tweede Kamer. Nu trekt hij voor het eerst de kar. In de traditie van zijn partij is hij ervan overtuigd dat Nederland het beste af is als de inwoners leven vanuit Gods woord, de Bijbel. Hij wil zich inzetten voor het gezin, het leven (geen abortus of euthanasie) en de regio.

Stoffer is zelf geworteld op de Veluwe, waar zijn opa Aart en oma Daatje al een fietsenwinkel hadden. Hij kan naar eigen zeggen goed relativeren en zoekt altijd de verbinding. Lachend: ""Dat moet ook wel, als je maar drie van de 150 Kamerzetels hebt.""

07:08

Omtzigt weet nog (steeds) niet of hij premier wil worden

Het RTL Verkiezingsdebat van gisteravond begon met de vraag wie er premier wil worden.

Lijsttrekker Pieter Omtzigt (NSC) wil nog steeds niet zeggen of hij daarvoor beschikbaar is. Op de vraag of hij naar het Torentje wil zei hij: ""Ik wil graag ons verkiezingsprogramma uitvoeren. De politieke verhoudingen moeten veranderen. Waar ik dat uitvoer, is van ondergeschikt belang. Ik had tien weken geleden eerlijk gezegd niet gedacht dat ik hier zou staan. Als ik eruit ben, zal ik het u zeggen.""

Dilan Yesilgoz (VVD) is er klaar voor om premier te worden, zegt zij. ""Ik ben iemand die besluiten durft te nemen maar ook eerlijk is als iets niet kan. Ik wil vooral naar de mensen luisteren.""

Frans Timmermans (GL-PvdA) antwoordt op de premiersvraag: ""Ik wil graag Nederland op een andere koers zetten. Een Nederland voor iedereen en niet alleen voor de happy few. De grootste crisis is de klimaatcrisis, die moeten we aanpakken.""

Omtzigt voelt zich wel topfit, zei hij:

07:01

Samenvatting van de dag van gisteren

Bij het eerste RTL-debat discussieerden Yesilgöz (VVD), Timmermans (GL-PvdA) en Omtzigt (NSC) over asielbeleid, en wat zij anders gaan doen dan de kabinetten-Rutte.

Bij het NOS op 3-verkiezingsprogramma ging onder meer over zorg als je een handicap hebt en het al dan niet verhogen van het minimumloon.

Bij WNL op Zondag gingen de nummers twee op de lijst met elkaar in debat en Bontenbal (CDA) en Marijnissen (SP) waren te gast bij Buitenhof.

07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791511,Kiesraad verplicht West Betuwe om stemmen te tellen op verkiezingsavond,NOS.nl,2023-11-17,"Brian van der Bol

redacteur Binnenland

Brian van der Bol

redacteur Binnenland

West Betuwe mag de stemmen niet pas een dag na de Tweede Kamerverkiezingen gaan tellen. De Kiesraad en het ministerie van Binnenlandse Zaken hebben de gemeente teruggefloten.

Het besluit moest voorkomen dat stembureauleden tot diep in de nacht doortellen. Zo verliep het tellen bij de laatste verkiezingen soms moeizaam vanwege de vele kandidaten en grote kieslijsten. Rond 02.30 verstuurde het ministerie van Binnenlandse Zaken toen een mail waarin stond dat gemeenten het tellen mocht uitstellen als medewerkers te moe waren.

Maandagavond had de gemeente op een bijeenkomst voor stembureauvoorzitters daarom gezegd dat er dit keer niet op verkiezingsavond geteld hoefde te worden. Het was de bedoeling de stembussen te verzegelen en pas de volgende dag te openen.

De gemeente benadrukte dat er over dit voornemen niet openlijk gecommuniceerd zou worden. ""Liever een mea culpa naderhand dan te veel vragen vooraf"", aldus een van de projectleiders.

Niet toegestaan

Hoewel sommige stembureaumedewerkers blij waren met het besluit, wezen anderen erop dat dit volgens de Kieswet niet is toegestaan. Daarin staat dat er op elk afzonderlijk stembureau op verkiezingsavond in ieder geval op 'lijstniveau' geteld moet worden.

""De kieswet met handen en voeten treden, kan en mag niet. Dat de burgemeester daartoe besluit is mijns inziens een buitengewoon ernstige zaak"", zegt een voorzitter van een van de stembureaus. ""Zijn er nog meer wetten waar de burgemeester zich niet aan denkt te hoeven houden?""

""Dat gaan we niet doen"", is ook de reactie van demissionair minister van Binnenlandse Zaken De Jonge (CDA). Volgens hem is later tellen geen optie. ""Nee, dat kan niet, ook niet in de toekomst. Omdat je natuurlijk dezelfde avond een uitslag wilt.""

""De wet schrijft voor dat er op woensdagavond geteld wordt"", beaamt ook de Kiesraad. ""We weten dat de organisatie van verkiezingen veel vraagt van gemeenten. Daarom zijn er voor deze verkiezing duidelijke instructies om nachtwerk te voorkomen.""

Deeluitslag

De Jonge erkent dat er veel gevraagd wordt van de tellers. ""Het is de vorige keer 's avonds natuurlijk heel druk geweest en we vragen heel veel van vrijwilligers. Maar het is echt wel de bedoeling dat er dezelfde avond geteld wordt op lijstniveau. En dan is het prima om de volgende dag op kandidaatniveau te tellen of een hertelling te doen, dat kan. Maar op die avond moet je echt een uitslag hebben.""

Zo'n 'centrale telling' wint aan populariteit: gemeenten tellen dan 's avonds alleen de stemmen voor de deelnemende partijen, waarna een nieuwe ploeg de dag erna de stemmen telt op individuele kandidaten.

Ruim de helft (55 procent) van de gemeenten kiest hiervoor bij de komende Tweede Kamerverkiezingen, aldus de Kiesraad . Bij de verkiezingen voor de Provinciale Staten en waterschappen in maart 2023 koos nog zo'n 40 procent van de gemeenten voor centraal tellen. Vooral grotere gemeenten kiezen volgens de Kiesraad vaker voor centraal tellen.

Dringende oproep

West Betuwe kiest er nu voor om alle stemmen 's nachts al te tellen. Wel doet burgemeester Stoop in een persbericht ""een dringende oproep"" aan de Kiesraad om de werkwijze bij volgende verkiezingen anders te organiseren.

""Een telfout is snel gemaakt als je als stembureaulid al vele uren actief bent. Daarbij geven vrijwilligers aan niet meer te willen tellen."" Door een dag later te tellen wordt het verkiezingsproces volgens hem ""efficiënter en transparanter"".",2023-01-01,2023-11-01,2023-11-13
42791541,Net boven het bestaansminimum leven: 'Zolang de kinderen maar kunnen eten',NOS.nl,2023-11-17,"Rutger Knol

redacteur Economie

Rutger Knol

redacteur Economie

Bestaanszekerheid is een van de belangrijkste thema's deze verkiezingen. Iets minder dan de helft van de Nederlanders voelt zich bestaansonzeker, blijkt uit onderzoek van Ipsos . Bestaanszekerheid wordt gedefinieerd als de zekerheid dat iemand over de middelen beschikt om zichzelf van levensonderhoud te kunnen voorzien en te kunnen meedoen in de samenleving.

Vakbonden pleiten voor een verhoging van het minimumloon naar 16 euro. Is het verhogen van het minimumloon de oplossing om bestaanszekerheid te waarborgen?

Volgens het Sociaal en Cultureel Planbureau zijn er ruim 200.000 Nederlanders die werken tegen het minimumloon of iets daarboven en die buiten bepaalde toeslagen en regelingen vallen. Amanda en Sjoerd (achternaam bekend bij de redactie) uit Zeist vallen met hun drie kinderen binnen deze groep.

Ze werkten beiden fulltime, maar zeven jaar geleden veranderde hun leven toen Sjoerd van de trap viel. Hij is volledig afgekeurd, maar krijgt geen volledige WIA-uitkering vanwege wachtlijsten bij het UWV.

Voedselpakket

Amanda bleef gewoon in de kinderopvang werken, wel parttime, omdat Sjoerd vanwege zijn gezondheid niet altijd op de kinderen kan passen. Het liefst had zij fulltime gewerkt. ""Dan val je best in een gat"", vertelt Amanda. Ook bij de Voedselbank konden ze niet terecht, dus krijgen ze hulp van Stichting Burgerinitiatief Nederland, die het gezin elke week voorziet van een voedselpakket.

De stichting ondersteunt wekelijks 1258 gezinnen in de regio die in een vergelijkbare situatie zitten als Sjoerd en Amanda. ""Ze bevinden zich net boven het bestaansminimum en vallen tussen wal en schip"", zegt Jacco van den Essenburg van Stichting Burgerinitiatief Nederland. ""Deze groep groeit al jaren. Daarnaast is het ook lastig, omdat verschillende instanties verschillende normen hanteren voor de armoedegrens.""

Hij ziet dat er vaak alleen gekeken wordt naar inkomen en uitgaven, zonder rekening te houden met behoeften voor sociale participatie, zoals sport voor kinderen.

Vakbond

Ondanks de geplande stijging van het minimumloon naar 13,27 euro bruto per uur volgend jaar, vinden vakbonden zoals FNV dat dit niet voldoende is. De vakbond stelt dat het minimumloon de afgelopen veertig jaar geen gelijke tred heeft gehouden met de productiviteitsgroei van werknemers.

Het Sociaal en Cultureel Planbureau ziet een aantal oplossingen voor deze groep mensen die tussen wal en schip valt, zoals het verhogen van het minimumloon en de huurtoeslag. Daarnaast moet ook de kinderbijslag of het kindgebonden budget omhoog, vindt het SCP.

Negatieve gevolgen

Volgens Daniël van Vuuren, hoogleraar economie aan Tilburg University, heeft de verhoging van het minimumloon verschillende effecten op de economie. ""Een verhoging naar 16 euro per uur zou een stijging van 20 procent zijn"", zegt hij. ""Dat is een forse stap, die om aanpassingsvermogen van de Nederlandse economie vraagt. Ik zou persoonlijk pleiten voor tussenstappen. Probeer eerst eens 5 procent en dan kun je stapsgewijs kijken tot waar het verstandig is.""

Daarnaast heeft het volgens Van Vuuren ook gevolgen voor de werkgelegenheid en de concurrentiepositie van bedrijven. ""In bepaalde sectoren zullen ze die pijn meer voelen dan in andere. Bijvoorbeeld grote bedrijven als de VDL Groep en ASML, die betalen niet het minimumloon, dus die hebben daar minder last van dan bijvoorbeeld de land- en tuinbouw.""

Hij denkt dat de werkgelegenheid afneemt bij een forse verhoging. ""Sommige bedrijven gaan de productie verhuizen naar het buitenland of laten arbeidskrachten vervangen door goedkopere machines."" Van Vuuren benadrukt dat deze gevolgen vooral optreden op de korte termijn. ""Je kan niet op voorhand zeggen hoe schadelijk het is op de lange termijn.""

Niet eten

Sjoerd en Amanda blijven worstelen met hun inkomen vanwege de stijgende kosten. Ze maken zich jaarlijks zorgen over de stijgende zorgverzekering en huurprijzen.

Het belangrijkste vinden zij dat hun kinderen goed eten. ''Mijn dochter moest een MacBook hebben voor school, vertelt Sjoerd. ""Dan eten wij tweeën maar minder. Soms eten we niet, zolang de kinderen maar wel kunnen eten. Dat is het belangrijkst.""

Het moeilijkst vinden ze dat ze vaak 'nee' moeten verkopen aan de kinderen als het gaat om uitjes, zoals naar de bioscoop of een pretpark. ""Dan is het antwoord: nee, sorry dat gaat niet.""",2023-01-01,2023-11-01,2023-11-13
42791545,"GL-PvdA pakt macht schoolkoepels niet aan, maar Timmermans bereid te heroverwegen",NOS.nl,2023-11-17,"In eerdere kabinetten werkte de PvdA mee aan de verzelfstandiging van publieke sectoren zoals het openbaar vervoer en de volkshuisvesting. Nu komt de partij in het gezamenlijke verkiezingsprogramma met GroenLinks terug op dat beleid: de overheid moet de regie weer pakken.

Het onderwijs laat de partij echter buiten schot, terwijl daar ook problemen spelen: een lerarentekort , kansenongelijkheid en zorgen over de basisvaardigheden van leerlingen. In Nieuwsuur zegt lijsttrekker Frans Timmermans toch over onderwijshervormingen in gesprek te willen gaan.

'Schoolbesturen maken er een zootje van'

Veel leraren en onderwijsexperts verwijten schoolbesturen niet met goede oplossingen te zijn gekomen voor de problematiek. Deze besturen bepalen nu grotendeels hoe de 50 miljard euro die jaarlijks naar het onderwijs gaat wordt besteed. ""Wij geven de schoolbesturen een zak met geld en zij maken er een zootje van"", zegt geschiedenisleraar John Arts. ""De mensen die écht hart hebben voor het onderwijs hebben geen zeggenschap over het onderwijs.""

Nieuwsuur

@Nieuwsuur

In het onderwijs zijn problemen. De overheid heeft maar weinig te zeggen en veel macht ligt bij schoolbesturen. GL-PvdA wilde daar de regie niet terugpakken, maar als een leraar Timmermans daar op aanspreekt in #Nieuwsuur zegt hij bereid te zijn dit te heroverwegen. https://t.co/iAaJUZ7qwy

23:32

16 november 2023

In een Ipsos-peiling in opdracht van Nieuwsuur zegt ook bijna driekwart van de potentiële GL-PvdA-achterban dat de overheid in het onderwijs de regie moet nemen. Maar het was PvdA-minister Jo Ritzen die aan de wieg stond van het huidige systeem en de partij heeft in latere kabinetten er niet aan willen tornen.

Nu zegt Timmermans met leraar Arts in gesprek te willen gaan over zijn klachten ""ook om de wijze waarop het onderwijs wordt bestuurd aan te pakken"". Dat kan gevolgen hebben voor de huidige bestuurders en toezichthouders in het onderwijs, onder wie verschillende oud-PvdA-politici. Maar dat het partijgenoten kan raken ""interesseert me echt helemaal niks"", zegt Timmermans.

Vleestaks- en hoofddoek-standpunten opgegeven

Op andere onderwerpen heeft Timmermans behoorlijk concessies moeten doen om met GroenLinks tot een gezamenlijk verkiezingsprogramma te komen. Zo was de PvdA eerder voor een gedeeltelijk boerkaverbod, mede omdat de boerka ""de mogelijkheid tot ontplooiing en participatie"" van vrouwen zou ontnemen. GroenLinks was tegen het verbod, en in het gezamenlijke programma staat nu dat GL-PvdA het verbod wil afschaffen.

Ook was de PvdA tegen het dragen van een hoofddoek door politieagenten. De partij vond een neutrale uitstraling van de politie belangrijker dan de vrije keuze om je religie te uiten.

GroenLinks hechtte wel meer waarde aan die vrijheid, en in de stemwijzer zegt GL-PvdA nu vóór de hoofddoek bij de politie te zijn. Timmermans: ""In bijvoorbeeld het Verenigd Koninkrijk en in Canada leidt dit tot geen enkel probleem voor de uitvoering van het politiewerk en de samenleving is er ook heel erg aan gewend.""

Zijn achterban staat er iets anders in. De helft van de potentiële GL-PvdA-kiezers zegt in de Ipsos-peiling dat agenten een neutraal uniform moeten dragen, zonder religieuze uitingen zoals een kruisje, keppeltje, of hoofddoek. 28 procent is het daarmee oneens.

Lagere belasting op groente en fruit

Dan is er nog een thema waarover het standpunt van GL-PvdA onbekend is: een extra belasting op vlees. GroenLinks was altijd voorstander van zo'n vleestaks als middel om de klimaat- en natuurschade van de vleesproductie door te berekenen en om dierenleed tegen te gaan. De PvdA was tegen om mensen met een lager inkomen niet op extra kosten te jagen.

""Daar zullen we het nog over moeten hebben"", zegt Timmermans. ""Ik denk dat je alles moet doen om te stimuleren dat mensen minder vlees eten. Maar ik denk dat je vooral de belasting moet verlagen op groente en fruit.""",2023-01-01,2023-11-01,2023-11-13
42791556,In gesprek met GL-PvdA-lijsttrekker Frans Timmermans,NOS.nl,2023-11-17,"Het politieke interview met de lijstrekker van GL-PvdA, Frans Timmermans. Over de overeenkomsten én de verschillen tussen de partijen, en over hoe het anders moet met Nederland.",2023-01-01,2023-11-01,2023-11-13
42791570,Frans Timmermans wil dat Nederland een voorbeeld wordt,NOS.nl,2023-11-16,"Na een carrière in de Europese politiek, gaat Frans Timmermans nu weer voor Den Haag. Als de eerste lijsttrekker van GroenLinks-PvdA wil hij dat Nederland een voorbeeld wordt voor de rest van de wereld op het gebied van klimaatbeleid.",2023-01-01,2023-11-01,2023-11-13
42791593,Timmermans: VVD zal op oude voet doorgaan,NOS.nl,2023-11-16,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

22:30

Frans Timmermans (GroenLinks-PvdA) bij Nieuwsuur: VVD zal op oude voet doorgaan

Bij Nieuwsuur mag Frans Timmermans (GL-PvdA) de partijen noemen waarmee hij een samenwerking wel ziet zitten. Hij noemt de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", vindt hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zegt hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

Eerder in het programma gaat het over de dalende kwaliteit van het onderwijs. Ondanks het feit dat er 50 miljard euro per jaar naar onderwijs gaat met steeds slechtere resultaten wil Timmermans niet harder ingrijpen. ""Het is een goede traditie dat we het onderwijs overlaten aan het onderwijsveld zelf. We stellen wel normen. Maar ik vind niet dat we van alle scholen weer staatsscholen moeten maken.""

Hij krijgt in de studio de vraag van iemand uit het onderwijs of Timmermans bereid is falende schoolbesturen, waar leraren en leerlingen last van hebben, weg te sturen. Daar wil Timmermans niet ja op zeggen, maar hij wil wel in gesprek met de man en met Kamerleden die verstand hebben van onderwijs. ""In die besturen zitten heel veel van uw partijgenoten"", merkt presentator Mariëlle Tweebeeke op. ""Dat interesseert me echt helemaal niets"", zegt Timmermans.

22:07

Yesilgöz (VVD) gepikeerd over opmerking donatie aan partij

Frank van Gool, de baas van uitzendconcern Otto Workforce, is bij het SBS-debat om het belang van arbeidsmigranten voor de economie te benadrukken. Wanneer gespreksleider Sam Hagens diens gift aan de partijkas van de VVD ter sprake brengt, laat lijsttrekker Dilan Yesilgöz gepikeerd weten er niet van gediend te zijn dat haar integriteit en die van haar partij in twijfel worden getrokken.

Dat Van Gool een ton heeft gedoneerd aan de VVD, wil volgens Yesilgöz niet zeggen dat de partij zijn standpunt over arbeidsmigratie overneemt. Het is volgens haar niet zo dat donateurs invloed kunnen kopen.

De VVD pleit er in het verkiezingsprogramma voor dat arbeidsmigratie wordt beperkt, brengt Yesilgöz in herinnering. Zij noemde dat een bewijs dat de partij het niet per se eens is met de donateurs.

21:58

Aanval van Wilders (PVV) op Timmermans (GroenLinks-PvdA) over wachtgeld

Bij het onderwerp armoede in het SBS-debat krijgt Frans Timmermans (GroenLinks-PvdA) een vraag van een vrouw in het publiek. PVV-lijsttrekker Wilders valt Timmermans vervolgens aan op het feit dat hij wachtgeld ontvangt van de Europese Commissie.

""U staat hier nu met een wachtgeld van 15.000 euro per maand. Dat is wat u krijgt van de Europese Commissie. En die mevrouw kan 385 euro niet betalen. En u zegt: 'Laten we even wachten.' U kan wachten. Mevrouw kan niet wachten.""

21:03

SBS-verkiezingsdebat: Omtzigt, Wilders en Yesilgöz voor strenger asielbeleid

Bij het SBS-debat wordt in het kader van migratie gesproken over de grote aantallen buitenlandse studenten. Omtzigt (NSC) wil dat Nederlands weer de belangrijkste taal wordt in het hoger en universitair onderwijs. ""Nederlandse studenten moeten weer een kans krijgen aan Nederlandse universiteiten, want daar waren ze voor"", zegt hij. ""Buitenlandse studenten kunnen nu met zeven uur werk al een basisbeurs krijgen. Dat moet je zeggen tegen de pechgeneraties die door VVD en PvdA een tijd geen beurs kregen.""

Wilders (PVV) wil een asielstop, maar op weg naar zo'n asielstop is ook al inperking mogelijk, zegt hij. ""In Nederland krijgt 85 procent van de asielzoekers een verblijfsvergunning. In andere Europese landen is dat de helft en die hebben dezelfde regels. Wij moeten gewoon strenger zijn.""

Yesilgöz (VVD) wil ook een lager aantal asielzoekers. Zij is tegen de invoering van de spreidingswet. ""Als overheid niets doen, maar wel met een spreidingswet grote aantallen asielzoekers over het land verdelen kan niet. Pas als de aantallen onder controle zijn kan een spreidingswet voor een eerlijkere verdeling zorgen, zodat niet alle overlast in Budel en Ter Apel terechtkomt.""

Tot woede van Yesilgöz begint Timmermans over Oekraïense vluchtelingen, die recht hebben op verblijf in Nederland. ""Natuurlijk is dat zo. Maar daar ging de discussie niet over, u moet wel bij het onderwerp blijven"", aldus Yesilgöz.

20:40

Het debat van Nederland, het verkiezingsdebat van SBS, is begonnen

Het debat tussen de lijsttrekkers Yesilgöz (VVD), Omtzigt (NSC), Wilders (PVV) en Timmermans (GL-PvdA) is begonnen. Meteen aan het begin waarschuwt Timmermans voor de PVV van Geert Wilders. Op de vraag van de presentator of Wilders een wolf in schaapskleren is antwoordt Timmermans dat diens standpunten scherper zijn dan hij ze nu presenteert.

Timmermans noemt een voorbeeld van wetgeving van de Italiaanse premier Meloni, die hij een vriendin van Wilders noemde. ""Stellen van hetzelfde geslacht kunnen daar niet allebei meer ouders van hun kind zijn"", zegt Timmermans. Waarop Wilders tot twee keer toe zegt dat hij dat voorstel helemaal niet heeft gedaan. ""Wat is dit vals"", zegt hij over Timmermans.

20:07

NOS op 3: Jong versus oud naar de stembus

Het worden de eerste landelijke verkiezingen waarbij er meer 75-plussers stemgerechtigd zijn dan kiezers onder de 25. In deze video duikt NOS op 3 in de verschillen tussen jonge en oude kiezers.

19:56

Volt-lijsttrekker Dassen ergert zich aan grote partijen die 'al formeren'

Volt-lijsttrekker Laurens Dassen uit bij Khalid & Sophie zijn frustratie over de opstelling van de partijen die aan kop gaan in de peilingen. Deze partijen zijn volgens hem al ""met elkaar aan het formeren"" terwijl de campagne ""een ideeënstrijd"" zou moeten zijn.

""Ik erger me hier mateloos aan. Dit zijn echt heel belangrijke verkiezingen. En als ik dan kijk naar de grote partijen: die zijn met elkaar aan het keuvelen, een beetje aan het aftasten. Je had de barricaden moeten opgaan voor je ideeën, maar daar hoor ik bijna niemand over.""

Dassen vindt bijvoorbeeld dat Frans Timmermans (GroenLinks-PvdA) te weinig campagne voert op inhoud. Timmermans had volgens Dassen moeten benadrukken dat ""Omtzigt superconservatief is"". ""Dat hadden we duidelijk moeten maken.""

18:16

Debat met christelijke partijen om 19.45 uur bij NPO Politiek en nieuws

De christelijke partijen treffen elkaar om 19.45 uur bij het verkiezingsdebat van het Nederlands Dagblad. Het debat met lijsttrekkers Mirjam Bikker van de ChristenUnie, Henri Bontenbal van het CDA en Chris Stoffer van de SGP is te volgen via NPO Politiek en nieuws .

NPOpolitiek en Nieuws

@NPOpolitiek

DONDERDAG LIVE: Vanaf 19.45 uur het @ndnl verkiezingsdebat tussen de lijsttrekkers @mirjambikker  (ChristenUnie), @HenriBontenbal  (CDA), en @chris_stoffer  (SGP)  te zien op #campagnekanaal83 en online op https://t.co/4ag6gai0lU https://t.co/gUg2TliFCI

17:23

16 november 2023

17:49

Drugscriminaliteit en ondermijning, politieke partijen willen keiharde aanpak

Het probleem van ondermijning door de georganiseerde drugscriminaliteit wordt door vrijwel alle politieke partijen in hun verkiezingsprogramma erkend. Het is een bedreiging voor de samenleving, vinden veel partijen. Hoeveel geld zij hier precies voor over hebben is nog niet duidelijk, maar het gaat om honderden miljoenen euro's.

BBB zegt voor een harde aanpak van de georganiseerde drugscriminaliteit te zijn. ""Het onvoldoende bestrijden van harddrugsgebruik in de steden leidt tot criminele drugsnetwerken op het platteland."" Het CDA noemt de vermenging van boven- en onderwereld zorgelijk. ""Ons land is uitgegroeid tot een spil in de internationale drugshandel, waarin vergismoorden, afpersing en liquidaties op klaarlichte dag plaatsvinden.""

Lees hier verder:

15:28

Podcast De Verkiezingsdag: De Achterban

Podcast De Dag doopt zich tot de verkiezingen om tot De Verkiezingsdag. Elke dag praten de podcastmakers met (ervarings)deskundigen over één politieke factor van betekenis in aanloop naar die verkiezingen. Vandaag: de achterban.

Presentator Marco Geijtenbeek heeft het met Gabrielle Heine over campagne voeren voor het CDA. Ook spreekt hij met Josje den Ridder van het Sociaal en Cultureel Planbureau. Zij deed onderzoek naar de aanhangers van politieke partijen.

De podcast beluister je via het artikel hieronder:

15:17

Koe-knuffelen met Caroline van der Plas (BBB) in het Jeugdjournaal

Het Jeugdjournaal praat vandaag met BBB-lijsttrekker Caroline van der Plas. Ze spreken af in een koeienstal omdat Van der Plas erg houdt van koe-knuffelen.

Van der Plas wil ervoor zorgen dat kinderen leuke dingen kunnen blijven doen. Ze pleit er daarom voor dat zwembaden in dorpen en steden open blijven. Ook wil ze dat kinderen overal veilig op straat kunnen fietsen.

14:47

Op 43 stations kan worden gestemd

Net als bij vorige verkiezingen kunnen mensen ook dit keer hun stem uitbrengen op treinstations. Dat kan op 43 stations, drie meer dan bij de Tweede Kamerverkiezingen van 2021. Veel stations zijn open op de 'gewone' tijden (van 07.30 uur tot 21.00 uur), maar er zijn ook diverse locaties met afwijkende tijden. Op station Winterswijk kunnen kiezers het vroegst terecht: 05.00 uur.

Met een geldige stempas en identiteitsbewijs is het voor inwoners mogelijk om binnen hun gemeente op een station met een stembureau te stemmen. Met een aangevraagde kiezerspas kunnen kiezers in het hele land terecht.

Onder de 43 locaties zijn grote stations als Utrecht Centraal, Rotterdam Centraal en Den Haag Centraal en HS, maar ook kleinere als Harderwijk, Reuver en Gilze-Rijen.

12:44

GroenLinks-PvdA tegen Omtzigt: 'Lege aanval'

GroenLinks-PvdA verwijt NSC-lijsttrekker Omtzigt ""een lege aanval"". Omtzigt zei vanmorgen bij de NOS dat GroenLinks-PvdA een heel moeilijke partner wordt om mee te regeren. Als voorbeelden van dingen die samenwerking lastig maken, noemde de NSC-voorman migratie en de belastingplannen van GroenLinks-PvdA.

Fractievoorzitter Klaver riep Omtzigt op X op uit de ""oppositiemodus"" te komen en duidelijk te maken wat hij wil: ""Wij halveren armoede, zorgen dat werken weer loont én verlagen werkloosheid het meest van alle partijen. Wat doe jij, Pieter Omtzigt?""

Jesse Klaver

@jesseklaver

Je wilt het over inhoud hebben maar dit is echt een lege aanval. Kom uit je oppositiemodus tegen onze plannen en maak duidelijk wat je zelf wilt. Wij halveren armoede, zorgen dat werken weer loont én verlagen werkloosheid het meest van alle partijen. Wat doe jij @PieterOmtzigt? https://t.co/l2Z6P3Xqr4

12:19

16 november 2023

12:01

Dassen: 'Timmermans is al veel te druk met formeren'

Volt-leider Dassen noemt de verkiezingscampagne tot nu toe 'heel bloedeloos'. Hij vindt dat andere partijen veel te weinig durf en een duidelijke visie durven te tonen. Zo is hij kritisch op recente uitspraken van GroenLinks-PvdA-leider Timmermans.

""Hij is al veel te druk met formeren. Timmermans was al heel lang aan het kijken hoe hij kon conformeren met Omtzigt voor een nieuw kabinet. Maar hij moet de barricades op voor de progressieve idealen"", zei Dassen in het verkiezingsprogramma Van Torentje naar Torentje van de krant Tubantia en de Universiteit Twente.

Dassen verwijt de VVD ""alleen maar te doen aan marketing"". ""Yesilgöz komt met geen enkel plan, ze is enkel bezig met gewichtheffen"", verwijst hij naar een sportvideo van NOC*NSF met kickbokser Rico Verhoeven en Yesilgöz . ""Ze zeggen dat ze klaar zijn met de oude politiek, maar de VVD was 13 jaar verantwoordelijk voor het beleid.""

Verder noemt Dassen Omtzigt onduidelijk. ""Over bestaanszekerheid en bestuurscultuur heeft hij goede ideeën, maar het vraagt meer als je zo'n partij opricht. Je moet toch helderheid hebben waar je op gaat stemmen.""

10:28

Omtzigt: GL-PvdA heel moeilijke partner

NSC-leider Omtzigt denkt dat GroenLinks-PvdA een heel moeilijke partner wordt om mee te regeren. Te gast bij de NOS vanochtend ging hij in op mogelijke coalities.

Op de vraag of GroenLinks-PvdA een logische partner voor hem is, verwees hij naar een paar ""beletsels"", die samenwerking met die partij ""heel erg lastig"" maken. Omtzigt gaf als voorbeelden migratie en de belastingplannen.

Over migratie: ""Wij hebben gezegd maximaal 50.000 netto migranten. Vorig jaar waren het er 220.000. Als dat niet omlaag gaat, krijg je de ontzettende wooncrisis niet opgelost.'""

Verder vindt Omtzigt dat GroenLinks-PvdA de middenklasse te veel belast, waardoor een alleenverdiener volgens hem dicht bij het sociaal minimum kan uitkomen. Ook heeft hij grote bezwaren tegen de manier waarop GroenLinks-PvdA omgaat met de overdracht van familiebedrijven en hij is tegen het plan om bedrijven belasting te laten betalen over het eigen vermogen.

09:13

Terugkijken: Omtzigt geeft antwoord op Instagram-vragen

Kijk hieronder terug hoe NSC-lijsttrekker Pieter Omtzigt antwoord gaf op vragen die gesteld zijn via het NOS-account op Instagram.

Morgen is er weer een live Q&A met een lijsttrekker. Dan is Esther Ouwehand te gast in de studio in Den Haag. Stuur je vragen vanaf vanmiddag in via het @NOS -account op Instagram. En kijk live mee vanaf 09.15 uur!

09:12

Yesilgöz: 'Geen idee wat halve draai Wilders betekent voor zijn standpunten'

VVD-lijsttrekker Yesilgöz sluit een coalitie met de PVV nog altijd niet uit, hoewel ze moeite heeft met flink wat standpunten van de partij. ""Ik sluit geen enkele partij uit"", herhaalde ze bij RTL Nieuws.

Deze campagne probeert Wilders nadrukkelijk zijn redelijke en constructieve kant te laten zien. Ook wat betreft islamstandpunten, want ""er zijn belangrijkere prioriteiten"", zei hij deze week in Nieuwsuur.

Toch ziet Yesilgöz nog andere moeilijkheden. ""Ik heb gezien dat de heer Wilders nu een halve draai maakt op de islam. Ik weet nog steeds niet wat dat betekent voor zijn standpunten, maar er zijn natuurlijk wel meer fundamentele verschillen"", zegt de VVD-leider.

""Denk aan zijn houding ten opzichte van de EU: hij wil een Nexit, dat zal alle ondernemers kapotmaken. Hij heeft helemaal niks met het klimaat, hij gelooft niet eens in klimaatverandering. En zijn houding ten opzichte van Rusland"", somt Yesilgöz op. ""Er is nog wel heel veel meer om je af te vragen hoe moet dat dan.""

09:20

Omtzigt: fundamentele vraag over hervormingen wordt ontdoken

NSC-lijsttrekker Omtzigt vindt dat in de verkiezingscampagne media zich te vaak bezighouden met ""kwartetten"". In het NOS Radio 1 Journaal zei hij dat het in Den Haag steeds gaat over de vraag met wie NSC een coalitie wil vormen, wie de premierskandidaat is en waar de doorrekening van het verkiezingsprogramma blijft. Volgens hem wordt de belangrijke vraag - welke fundamentele hervormingen Nederland nodig heeft - steeds ontdoken. Hij noemt dat gemakzuchtig.

Omtzigt benadrukte dat hij vooral over de inhoud wil praten en noemde weer zijn belangrijkste punten: ""Beter bestuur, bestaanszekerheid, woningbouw en minder migratie."" Die punten wil hij in het regeerakkoord gerealiseerd zien.

Ook vanochtend kwam de premiersvraag weer aan de orde. Omtzigt zei daarover dat de hervormingen vanuit de Kamer moeten plaatsvinden, dat het kabinet de afgelopen jaren structureel de Kamer heeft omzeild en dat we geregeerd zijn vanuit het Catshuis en het Torentje. ""De Kamer is het orgaan dat we kiezen, het is ook het hoogste orgaan. Daar zit je in principe als volksvertegenwoordiger. Het is bij verkiezingen de meest logische keuze om te zeggen dat je in de Kamer blijft zitten.""

In antwoord op de vraag of zijn partij de PVV uitsluit als coalitiepartner wees Omtzigt op het belang van grondrechten. Volgens hem gaat de passage in het PVV-verkiezingsprogramma over moskeeën en de koran rechtstreeks in tegen het grondwettelijk recht op godsdienstvrijheid. ""Als je gekozen wordt als Kamerlid leg je de eed of gelofte op de grondwet af. Dan beloof je de vrijheid van meningsuiting en de vrijheid van godsdienst te waarborgen. Dan kun je geen regering vormen als je de dag erop die belofte niet nakomt."" De NSC-leider voegde eraan toe dat hij over dat ""grondrechten-issue"" niet zomaar heen kan stappen. Omtzigt zei ook weer dat hij voorstander is van een minderheidskabinet.

In het NOS Radio 1 Journaal ging het ook nog over het muziekinstrument dat Omtzigt bespeelt: ""Dwarsfluit natuurlijk. Wat dacht je? Tweede viool, of zo?""

Het gesprek met Omtzigt is terug te luisteren en te kijken via de site van NPO Radio 1 .

Morgen is er weer een politieke gast in het NOS Radio 1 Journaal. Dan is het Partij voor de Dieren-lijsttrekker Ouwehand.

08:15

Dit willen 18 partijen écht met migratie en Europa

07:11

De Campagne Stemming over de mogelijkheden voor een coalitie

De dagelijkse podcast De Campagne Stemming gaat er vandaag onder meer over dat het hoe dan ook ingewikkeld wordt om een coalitie te vormen. Xander van der Wulp en Joost Vullings staan ook stil bij de kans op een rechts kabinet. NSC-voorman Omtzigt ziet nog steeds niets in deelname van de PVV daaraan. En ook JA21 heeft er twijfels over dat de PVV echt meedoet. BBB-leider Van der Plas gaat er bij Omtzigt op aandringen dat hij met de PVV over deelname gaat praten.

In de podcast verder onder meer aandacht voor GroenLinks-PvdA. Volgens lijsttrekker Timmermans moet zijn partij de grootste worden en is dat de enige mogelijkheid om te voorkomen dat er een rechts kabinet komt.

07:01

NSC-lijsttrekker Omtzigt in NOS Radio 1 Journaal, waar staan hij en zijn partij voor?

Pieter Omtzigt (49, Den Haag) zit met korte pauzes 19 jaar in de Tweede Kamer, waarvan het langst voor het CDA. Omtzigt wordt vaak dossiervreter genoemd, onder meer vanwege het doorbijten in de toeslagenaffaire, waarbij vele duizenden gezinnen met onrecht te maken kregen. In 2020 deed Omtzigt een poging leider van het CDA te worden, maar hij verloor nipt van Hugo de Jonge.

In 2021 stapte hij op bij het CDA, na onvrede over de koers en over hoe er met hem was omgegaan. In de formatie was het over ""positie Omtzigt, functie elders"" gegaan. Premier Rutte ontkende dat eerst, maar gespreksverslagen wezen anders uit.

Na lang twijfelen besloot Omtzigt eind augustus een partij op te richten: Nieuw Sociaal Contract (NSC). Nog voor verkiezingsprogramma en kandidaten gepresenteerd waren, deed NSC in de peilingen al mee in de strijd bovenin. Recent verscheen het programma, dat op veel thema's dicht bij zijn oude partij het CDA ligt. NSC wil onder meer strengere migratieregels en soepelere regels voor stikstof.

Maar vooral het hervormen van het bestuur is de belangrijkste peiler van de partij. NSC wil onder meer dat er een grondwettelijk hof komt, waar mensen aan de Grondwet kunnen laten toetsen of hun rechten zijn geschonden. Verder wil NSC dat er een regionaal kiesstelsel komt, net als een wet op het Rijkstoezicht. Ook moeten klokkenluiders beter worden beschermd.

Volgens Omtzigt is zijn partij links noch rechts. ""Bij bestaanszekerheid voel ik me verwant met GroenLinks-PvdA, wat betreft strengere regels voor migratie meer met de VVD."" Hij benadrukt verder dat kiezers ook geen wonderen moeten verwachten. Het verbeteren van de bestuurscultuur kan niet zomaar in vier jaar klaar zijn.

06:59

Van der Plas hoopt dat Omtzigt deur openhoudt voor PVV

BBB-lijstrekker Caroline van der Plas zei in Nieuwsuur nog eens te hopen dat NSC-lijsttrekker Omtzigt de deur openhoudt voor de PVV. Zelf wil Van der Plas namelijk in een coalitie met NSC en ze sluit de PVV ook niet uit, maar Omtzigt heeft al een aantal keer laten weten dat hij regeren met de PVV niet ziet zitten.

""Pieter is heel erg voor de democratie en de rechtsstaat. Als je zo denkt, moet je ook praten met een partij die 1,5 miljoen kiezers achter zich heeft staan"", aldus Van der Plas in Nieuwsuur. ""Dat is ook democratisch.""

Naast NSC, en dus mogelijk de PVV, ziet Van der Plas wel een coalitie met de VVD voor zich. Dat zou volgens haar ""een logische partner"" zijn.

06:57

Omtzigt voelt nog steeds niets voor regeren met Wilders

NSC-lijsttrekker Pieter Omtzigt herhaalde gisteravond bij RTL Nieuws dat hij grote moeite heeft met de standpunten en het verkiezingsprogramma van de PVV, omdat die volgens hem in strijd zijn met de Grondwet.

PVV-leider Wilders wil graag samenwerken met NSC in een rechts kabinet. Eerder zei hij bij Nieuwsuur dat het bestrijden van de islam de komende periode niet meer zijn grootste prioriteit heeft.

Omtzigt vindt het een goede zaak dat Wilders zijn focus verlegt naar bestaanszekerheid. ""Dat is een heel belangrijk thema. Maar hij heeft ook gezegd dat zijn anti-islamstandpunt in het DNA van de PVV zit."" Als voorbeelden noemt Omtzigt dat Wilders geen islamitische scholen, geen moskeeën en korans wil. Hij wijst erop dat dit in strijd is met de vrijheid van godsdienst die in de Grondwet staat.

Omtzigt: ""Je kunt toch echt alleen een regering vormen met partijen die zich houden aan de klassieke grondrechten.""

Wilders reageerde gisteravond bij Vandaag Inside weer op de woorden van Omtzigt. Volgens hem wil de achterban van Omtzigt wel degelijk samenwerken met de PVV. ""Als hij dat niet doet, zet hij de deur wagenwijd open voor Frans Timmermans.""

Daarom sluit Wilders niet uit dat Omtzigt uiteindelijk toch voor hem zal kiezen. ""Ik loop lang genoeg mee om te weten dat na verkiezingen alles weer vloeibaar kan worden.""

06:51

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791611,Skeletonster Bos droomt al van WK in Winterberg: 'Bewezen dat ik er kan winnen',NOS.nl,2023-11-16,"Ze vliegt al tien jaar op haar buik op een slee door ijskanalen. En met steeds meer succes. Kimberley Bos (30) begint vrijdag in het Chinese Yanqing aan een nieuw wereldbekerseizoen.

Alles is komende winter gericht op een topprestatie in februari, als de wereldkampioenschappen skeleton op haar thuisbaan in Winterberg plaatsvinden. Daar moet haar unieke WK-zilver van afgelopen seizoen in St. Moritz ingeruild worden voor een gouden exemplaar.

""Het is een geweldige kans"", blikt ze vooruit naar het belangrijkste evenement voor haar deze winter. Het is geen grootspraak. De laatste drie wereldbekerwedstrijden in het kleine Duitse wintersportplaatsje, op zo'n drie uur rijden van Utrecht, won ze. ""Je kunt wel zeggen dat de baan in Winterberg me ligt.""

Bos begon meer dan tien jaar geleden als bobsleester. In 2013 stapte ze over naar skeleton. Inmiddels behoort ze in die sport tot de wereldtop. Ze won wereldbekerwedstrijden, was winnares van het wereldbekerklassement, veroverde de Europese titel, olympisch brons en dus WK-zilver.

Unieke prestaties voor een Nederlandse atleet in een sleesport en het gevolg van jarenlang investeren en doorzetten. Skeleton staat bij jeugd in ons land niet bovenaan als het gaat om het kiezen voor een (winter)sport.

Twijfels

Bos deed het wel en slaagde erin de wereldtop te halen. Toch twijfelde de Edese, nadat ze in 2022 olympisch brons had veroverd. ""Ik heb toen wel een tijdje nagedacht hoe ik verder wilde. Ik ben inmiddels 30 en dan ga je ook denken aan een leven na topsport"", blikt de fysiotherapeute terug op afgelopen seizoen.

Bos kwam tot de conclusie dat ze in elk geval nog een jaar wilde sleeën. ""Vier jaar vond ik in 2022 erg lang klinken, maar inmiddels komen de Winterspelen van 2026 al aardig dichtbij.""

De wereldkampioenschappen in het post-olympische seizoen vonden in januari plaats in Sankt Moritz, waar jaarlijks een natuurbaan wordt neergelegd. ""Uniek, de enige natuurbaan in de wereld. De sfeer daar is geweldig. Dat wilde ik graag meemaken.""

Memorabel WK

Het werd een memorabel kampioenschap voor haar. Halverwege stond ze tweede achter de Duitse Susanne Kreher. Op de tweede dag was ze in de derde en vierde run de snelste, maar het gat van 0,54 seconde kon ze niet dichten. Al scheelde dat slechts een haar.

Bos keek aan de finish naar de laatste run van haar Duitse rivale, zag het verschil op de klok steeds verder teruglopen en ging hopen op een wonder. ""Je hoopt dat de klok rood wordt, zodat je weet dat je sneller bent dan degene in de baan.""

Kreher bleef aan de goede kant van de score. Het verschil tussen goud en zilver was welgeteld een honderdste (0,01) van een tel.

Wie een zwaar teleurgestelde Bos verwachtte, vergiste zich. De viervoudig winnares van een wereldbekerwedstrijd was oprecht blij met zilver. Niemand in Nederland had ooit in een sleesport een WK-medaille veroverd. Een trotsgevoel overheerste. Of niet?

""Het scheelde na in totaal 6.888 meter in het ijskanaal 10 centimeter of zoiets"", zegt ze. Dan is het aanlokkelijk om toch nog even terug te denken aan de vier races om helder te krijgen op welk moment het goud werd verspeeld, toch?

""Nee, het heeft geen enkele zin om je af te vragen waar ik het heb laten liggen. Dat kan op honderd verschillende momenten zijn geweest. Daar moet je niet over nadenken, jezelf niet mee kwellen. Ik heb genoten van die zilveren medaille. Het was mijn eerste WK-medaille.""

Herkansing

In Winterberg, gesteund door vrienden en familie, krijgt ze in februari een herkansing. ""Als je daar rondloopt, kennen veel mensen mijn naam. Dat zegt wel iets over mijn status in Winterberg"", grinnikt de skeletonster, wier succes de Nederlandse Bob- en Sleebond in elk geval een flink aantal aanmeldingen voor de skeletonsport heeft opgeleverd. ""Dat aantal is omhooggeschoten. Helaas zijn het vooral jongens. Meer vrouwen zou heel fijn zijn.""

Bos begon het seizoen vorige maand in het Letse Sigulda, reisde door om technisch directeur en voormalig skeletonster Joska Le Conté te helpen bij de begeleiding van talenten in Lillehammer om vervolgens na een kort bezoek aan Nederland verder te trekken naar China voor het echte werk. Daar start morgen het wereldbekerseizoen.

""Ik denk dat Nederland door mij wel kennis heeft gemaakt met de skeletonsport. Een wereldtitel zou de sport nog meer onder de aandacht brengen. De verwachtingen zijn heel hoog, maar ik heb in Winterberg bewezen dat ik er kan winnen.""",2023-01-01,2023-11-01,2023-11-13
42791673,Een workshop stemmen voor mensen met een verstandelijke beperking,NOS.nl,2023-11-20,"Om de ruim 1 miljoen mensen met een licht verstandelijke beperking zo goed mogelijk voor te bereiden op de komende verkiezingen, bestaat het project ''Stem jij ook?'' Deelnemers van een dagbestedingsproject in Barneveld volgden deze workshop.",2023-01-01,2023-11-01,2023-11-20
42791686,"FvD-leider Baudet op hoofd geslagen in Gronings café, verdachte aangehouden",NOS.nl,2023-11-20,"Forum voor Democratie-lijsttrekker Thierry Baudet is in een Gronings café op zijn hoofd geslagen met een bierfles. Het is de tweede keer in korte tijd dat Baudet is aangevallen.

De politicus was in het café voor een verkiezingsbijeenkomst, samen met andere (kandidaat-)Kamerleden van zijn partij. Er is een verdachte aangehouden.

FvD laat op het sociale medium X weten dat Baudet naar het ziekenhuis in Groningen is gebracht. ""Zojuist heeft een traumachirurg Thierry Baudet behandeld in het UMCG. Hij is met een bierfles op zijn achterhoofd geslagen en tevens net naast zijn oog op de rand van zijn slaap geraakt.""

Volgens FvD raakte ook een beveiliger gewond aan zijn gezicht. De partij heeft besloten om een ander campagne-evenement in Zwolle vanavond af te gelasten. 

Het moment dat Baudet in het café werd aangevallen:

Op X laten andere politici van zich horen. Premier Rutte noemt in een post op X de aanval ""totaal onacceptabel"". Rutte: ""Ik zei het eerder en herhaal het nu stevig: van politici blijf je af. Altijd.""

BBB-leider Caroline van der Plas spreekt van een ""walgelijke en laffe aanval opnieuw tegen Thierry Baudet. Geweld is onacceptabel! Sterkte voor Thierry gewenst!."" ""Geweld is altijd onacceptabel. In een democratie bestrijden we elkaar met woorden en deze aanval valt op geen enkele manier te rechtvaardigen. Veel sterkte gewenst"", schrijft GroenLinks-PvdA-voorman Frans Timmermans.

""Absoluut en volledig onacceptabel om Baudet (alweer) fysiek aan te vallen en te verwonden. Dit raakt de democratie hard. We lijken niets geleerd te hebben van 2002 en Pim Fortuyn"", meldt Pieter Omtzigt van NSC. ""Beveilig die man eindelijk voldoende verdorie!"", reageert PVV-leider Geert Wilders.

Ook de lijsttrekkers van CDA, ChristenUnie, SP, Volt, Denk en de Partij voor de Dieren veroordelen op X het geweld tegen Baudet.

""Wie denkt hiermee iets te bereiken is niet goed snik. Wie journalisten, rechters of volksvertegenwoordigers aanvalt, schaadt de democratie. Laat deze belaging ook vervolgd worden"", schrijft ook fractieleider Jan Paternotte van D66.

Bijna een maand geleden werd Baudet bij een bezoek aan de Universiteit Gent op zijn hoofd geslagen met een paraplu. Hij hield daar toen een lichte hersenschudding aan over en legde zijn campagne een paar dagen stil.",2023-01-01,2023-11-01,2023-11-20
42791692,"Felle uithalen over asiel, klimaat- en belastingplannen in EenVandaag-debat",NOS.nl,2023-11-20,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

20:39

55 procent van de gemeenten telt stemmen centraal

Sinds de verkiezingen voor de Provinciale Staten en waterschappen in maart, mogen gemeenten kiezen tussen het tussen centraal of decentraal tellen van de stemmen. 55 procent kiest bij de komende Tweede Kamerverkiezing voor centraal tellen, zoals in de gemeente Barneveld:

20:10

FvD gelast campagne-evenement af vanwege aanval Baudet

Forum voor Democratie gelast een campagne-evenement af, vanavond in Zwolle, vanwege de gezondheid en veiligheid van lijsttrekker Baudet. Hij werd in een café in Groningen op het hoofd geslagen met een bierfles. Hij was daar voor een verkiezingsbijeenkomst.

Baudet is volgens zijn partij behandeld door een traumachirurg in het UMCG. Ook een beveiliger raakte gewond. De politie heeft een verdachte opgepakt.

Forum voor Democratie

@fvdemocratie

In verband met de gezondheid en veiligheid van @thierrybaudet zijn we genoodzaakt om het evenement in Zwolle af te gelasten. Het spijt ons voor alle mensen die vanavond zijn gekomen.

20:04

20 november 2023

19:45

Peilingwijzer: PVV sluit aan bij kopgroep, maar nog veel in beweging

In de Peilingwijzer, een gewogen gemiddelde van de zetelpeilingen van Ipsos/EenVandaag en I&O Research, is de PVV de voorbije week gestegen naar 22 tot 28 Kamerzetels, terwijl NSC juist wegzakt naar 19 tot 25.

Daarmee heeft de partij van Geert Wilders zich bij de overige drie gevoegd die nog kans maken om de grootste te worden komende woensdag. Die andere grotere partijen zijn de VVD met 26 tot 30 zetels, GroenLinks-PvdA met 21 tot 25 en ook nog het NSC van Pieter Omtzigt.

19:15

Wilders over klimaatplannen GL-PvdA: 'U geeft kapitalen uit'

19:02

FvD: Baudet met bierfles op achterhoofd en slaap geslagen

Op X geeft Forum voor Democratie een update over de situatie rond lijsttrekker Baudet. Hij is in het ziekenhuis in Groningen behandeld, nadat hij werd aangevallen in een café.

Forum voor Democratie

@fvdemocratie

Zojuist heeft een traumachirurg @thierrybaudet behandeld in het UMCG. Hij is met een bierfles op zijn achterhoofd geslagen en tevens net naast zijn oog op de rand van zijn slaap geraakt. Een beveiliger raakte eveneens gewond aan zijn gezicht. We zijn ons aan het beraden of het… https://t.co/jeBFZt278G

18:51

20 november 2023

19:01

VVD fel over belastingplannen van GL-PvdA

VVD-lijsttrekker Yesilgöz heeft veel kritiek op de belastingplannen van GroenLinks-PvdA. ""Je gaat fors meer erfbelasting betalen, als je twee bakkerijen hebt en je wilt het doorgeven aan je kinderen, moet je er een inleveren omdat meneer Timmermans voor de deur staat met belastingen. U plukt mensen kaal.""

""Wij vragen een bijdrage aan de rijkste Nederlanders"" antwoordt Timmermans. ""Wij gaan niet bezuinigen op de zorg, dat doet u wel. Wij zeggen er eerlijk bij: wij gaan de rijke Nederlanders meer belasten. Wij gaan de miljonairs belasten. Dat is niet leuk voor de miljonairs, maar zo krijg je wel een eerlijker Nederland.""

18:50

Jettten: 'We hebben geen asielcrisis, maar een VVD-crisis'

18:48

D66 en GL-PvdA botsen met PVV over klimaat

Het volgende thema is klimaat. D66 en GroenLinks-PvdA wijzen erop dat er dringend meer actie nodig is om klimaatverandering te verminderen. PVV-leider Wilders zegt dat hij vindt dat Jetten en Timmermans hier veel te veel geld aan uitgeven en wil kijken ""hoe je de gevolgen aanpakt: investeren in hoge dijken en ruimte voor de rivier. Dan ben je voor een paar miljard klaar.""

Jetten noemt dat ""een vinger in de dijk steken, terwijl de klimaatverandering over ons heen klotst"". Timmermans wijst er daarna op dat maatregelen vanwege klimaatverandering meer kosten dan maatregelen nemen om klimaatverandering tegen te gaan. Bovendien kan de energietransitie onze economie versterken, denkt hij.

""U weet dat als u anders gaat praten dat uw argumenten niet sterker worden. U spreekt zeven talen, maar niet de taal van het volk. U geeft kapitalen uit"", zegt Wilders daarover. Hij vindt dat buitenproportioneel ""terwijl mensen hun boodschappen niet kunnen betalen"".

Jetten haalt zich de woede van BBB-leider Van der Plas door te zeggen dat Nederland met alle intensieve veehouderij ""de megastal van de wereld"" is. ""U schoffeert de boeren"", zegt Van de Plas boos. Volgens haar lopen de Nederlandse boeren juist voorop bij innovatie. Het stikstofprobleem moet aangepakt worden door juist meer geld uit te geven aan die innovatie, vindt ze.

18:28

EenVandaag-debat begonnen, D66 valt VVD aan om asiel

Het EenVandaag Verkiezingsdebat is begonnen. Als eerste gaan VVD, NSC en D66 met elkaar in debat over migratie. D66-leider Jetten zegt dat Nederland niet te maken heeft met een asielcrisis, ""maar met een VVD-crisis"". ""De partij van mevrouw Yesilgöz heeft 12 jaar lang de scepter gezwaaid. Daarin is de overlast in Budel niet aangepakt, zitten mensen in overvolle azc's. Er is geen asielcrisis, maar een VVD-crisis, omdat u geen leiderschap toonde en geen keuzes maakte.""

Yesilgöz zei daarop dat het D66 is die ""elk probleem op asiel ontkent, de zorgen van de mensen negeert en doet alsof het niet bestaat"". PVV-leider Wilders viel Jetten bij door te zeggen: ""Het is inderdaad een crisis omdat de VVD D66-beleid heeft uitgevoerd.""

18:13

Verdachte aangehouden voor aanval Baudet

De politie heeft een verdachte opgepakt voor de aanval op FvD-leider Baudet. Dat meldt een woordvoerder aan de NOS.

Het is nog onduidelijk hoe Baudet er na de aanval aan toe is. Volgens een medewerker van het café waar Baudet vandaag op bezoek was, is hij aangevallen met een bierfles, meldt RTV Noord . Op beelden is te zien dat iemand Baudet een paar keer raakt met iets wat inderdaad lijkt op een fles.

Het gaat om deze video die rondgaat op sociale media:

17:54

FvD: Baudet opnieuw aangevallen

Forum voor Democratie-lijsttrekker Baudet is opnieuw aangevallen bij een evenement. Dat meldt de partij in een bericht op X. Op beelden die op sociale media rondgaan, is te zien dat Baudet wordt aangevallen met iets wat lijkt op een fles. Hij is volgens de partij op weg naar het ziekenhuis in Groningen. ""Het lijkt erop dat alles goed zal komen"", meldt FvD.

Een medewerker van het café aan het Gedempte Zuiderdiep waar Baudet op bezoek was, bevestigt de aanval tegenover RTV Noord . Het ging volgens de medewerker om een aanval met een bierfles. Baudet zou deze avond bij een bijeenkomst in Zwolle zijn. Het is nog niet zeker of die doorgaat.

Bijna een maand geleden werd Baudet ook aangevallen. Een man sloeg toen met een paraplu op het hoofd van de FvD-leider bij een bezoek aan de Universiteit Gent. Daar hield hij toen een lichte hersenschudding aan over.

Forum voor Democratie

@fvdemocratie

Thierry is onderweg naar het UMCG, nadat hij zojuist opnieuw is aangevallen bij een evenement. Het lijkt erop dat alles goed zal komen. Binnen het komende halfuur beslissen we of het evenement in Zwolle om 20:00 in Odeon doorgang kan vinden.

17:46

20 november 2023

17:22

Nieuwe site maakt partijprogramma's makkelijker te begrijpen

Met behulp van kunstmatige intelligentie is een website gebouwd waarmee het makkelijker wordt om de verkiezingsprogramma's van partijen te begrijpen. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

Met behulp van de website krijg je een completer beeld van de standpunten van partijen. Ook word je door de tool niet beïnvloed, wat bij andere stemtools wel het geval kan zijn.

Lees hier meer over het ontstaan van de website:

16:05

Waarom mensen nog niet weten op welke partij te stemmen

De zwevende kiezer, strategisch stemmen en twijfelen tot in het stemhokje: ook deze Tweede Kamerverkiezingen zijn er weer veel mensen die kort voor de verkiezingsdag niet weten bij welke partij ze het bolletje rood moeten inkleuren. Volgens I&O Research weet 75 procent van de kiezers het nog niet zeker.

Waar komt dat door? Lees het in dit artikel:

14:09

Nog twee grote tv-debatten

Voordat er woensdag gestemd wordt, zijn er nog twee grote debatten met lijsttrekkers. Vanavond om 18.20 uur is het EenVandaag Verkiezingsdebat. De leiders van VVD, NSC, GroenLinks-PvdA, PVV, BBB en D66 debatteren daarin over de thema's migratie, klimaat en bestaanszekerheid.

En morgenavond is het slotdebat van de NOS. Vanaf 19.00 uur komen eerst de kleinere partijen aan bod en na het NOS Journaal van 20.00 uur kruisen de grotere partijen de degens.

Het NOS-debat wordt gehouden in de Statenpassage van het Tweede Kamergebouw in Den Haag. In het gebouw zijn de voorbereidingen al in volle gang:

13:42

Honderden in Noordoostpolder vragen nieuwe stempas aan

Honderden inwoners van de gemeente Noordoostpolder in Flevoland hebben een nieuwe stempas gekregen, meldt het ANP. De gemeente zegt tegen het persbureau dat het om zeker 666 stemgerechtigden gaat. Zonder stempas mag je je stem niet uitbrengen.

Vorige week bleek dat er bij de drukker fouten waren gemaakt met de stempassen. Daardoor konden ze op een verkeerd adres zijn bezorgd of helemaal niet zijn aangekomen. Tot uiterlijk morgenmiddag 12.00 uur kunnen gedupeerden langsgaan bij het gemeentehuis in Emmeloord om een vervangende stempas te krijgen .

Ook in Middelburg waren er volgens het ANP problemen met de bezorging van stempassen. Daar hebben tientallen mensen een nieuwe pas aangevraagd. ""We denken dat de stempassen in een aantal straten niet of slecht zijn bezorgd"", zegt een woordvoerder.

12:37

Jonge Boeren-debat begonnen

In Dronten is het Jonge Boeren Verkiezingsdebat zojuist begonnen. Het debat, dat is georganiseerd door NAJK, Aeres Hogeschool en Nieuwe Oogst, is rechtstreeks te volgen op YouTube .

Aan het debat doet onder anderen Caroline van der Plas mee. De meeste partijen hebben hun landbouwwoordvoerder gestuurd.

Voor sommigen is dit het laatste debat voor de verkiezingen van woensdag.

Pieter Grinwis

@Pieter_Grinwis

Zo meteen ons laatste verkiezingsdebat, met jonge boeren. Mooi om deze campagne met een debat over hun toekomst, na een veelheid aan debatten over werken, wonen, klimaat, landbouw, natuur, bestaanszekerheid en financiën, te besluiten. Tijd en zin om mee te kijken? Zie👇🏼 https://t.co/Gy6nWWFF8H https://t.co/w3yqccxXeK

12:21

20 november 2023

11:00

Opbouw stembureaus

Overal in het land zijn mensen druk met het opbouwen van de stembureaus voor woensdag. Die staan vaak in scholen, buurthuizen of zorginstellingen, maar ook op bijzondere locaties zoals kerken. Zo ook in de hoofdstad, waar kiezers onder meer terechtkunnen in de Oud-Katholieke parochie in Amsterdam-Zuid.

Persbureau ANP nam een kijkje:

10:28

Kleinste grootste partij ooit?

Arjan Noorlander

@noorlanderarjan

We lijken op een uitslag af te stevenen waarbij we de kleinste grootste partij ooit hebben. Nu rond de 28 zetels gepeild.
Dat wordt mij een formatie 🙀

2021 34 zetels
2017 33
2012 41
2010 31
2006 41
2003 44
2002 43
1998 45
1994 37
1989 54 (CDA!)
Etc

10:26

20 november 2023

09:33

Timmermans noemt Omtzigts vakministers 'raar idee'

Frans Timmermans (GroenLinks-PvdA) vindt het idee van NSC-leider Pieter Omtzigt voor een kabinet van vakministers een raar idee, zei hij in het NOS Radio 1 Journaal. ""Dit land heeft politieke richting nodig. Partijen die samen een koers uitzetten en daar dan de beste ministers bij zoeken. Wat hij zegt, is een soort zakenkabinet, waarmee je het zou depolitiseren. Maar het moet juist politiek zijn, daar vraagt Nederland om.""

Timmermans was vanochtend te gast in de radio-uitzending. Daar herhaalde hij zijn belofte om zijn partij in de Tweede Kamer te leiden als hij geen minister-president wordt. Volgens Timmermans is een grote partij op links belangrijk om te voorkomen ""dat ze elkaar gaan opzoeken op rechts"". Zijn missie is naar eigen zeggen om ervoor te zorgen dat ze niet om hem heen kunnen.

Voor hem is de samenwerking van de twee linkse partijen geslaagd als die meer zetels oplevert dan de PvdA en GroenLinks nu samen in de Kamer hebben. Dat zijn er zeventien, volgens de laatste Peilingwijzer staat GroenLinks-PvdA op 21-25 zetels .

Timmermans voert campagne op het thema klimaat, waarbij hij benadrukt dat iedereen moet kunnen meedoen. ""Wij willen klimaatbeleid koppelen aan sociaal beleid. Zodat mensen die dat nodig hebben een steuntje in de rug krijgen bij de verduurzaming van hun woning."" Hij wil ook woningcorporaties helpen, zodat die hun huizen kunnen isoleren. ""Daardoor houden huurders meer geld over in hun portemonnee, want de energierekening wordt substantieel lager.""

Mocht zijn partij in een nieuw kabinet komen, dan wil Timmermans in elk geval voor elkaar krijgen dat de armoede in Nederland aan het eind van de kabinetsperiode is gehalveerd. ""Daarover moeten we afspraken kunnen maken.""

09:30

Frans Timmermans beantwoordt vragen van kijkers

GroenLinks-PvdA-leider Timmermans was vanochtend te gast bij de NOS. Hij ging onder meer in gesprek met verslaggever Albert Bos waarbij hij vragen beantwoordde die lezers via Instagram hadden gesteld.

Bekijk hieronder de hele Q&A met Timmermans terug:

08:15

Bontenbal sluit nieuwe regeringsdeelname niet uit

CDA-lijsttrekker Henri Bontenbal zegt dat er met zijn partij altijd goed valt samen te werken, maar dat zijn eventuele regeringsdeelname afhangt van de verkiezingsuitslag. ""Wij willen constructieve politiek bedrijven, maar ook zoveel mogelijk punten uit ons programma realiseren"", zegt hij bij Goedemorgen Nederland op NPO 1.

Op de vraag of het CDA onder zijn leiding opnieuw in het kabinet zal komen, zegt hij dat hij ""eerst komende woensdag even gaat afwachten. Dat zal erg bepalend zijn voor hoeveel zin wij hebben in coalitiedeelname"".

Een van de speerpunten van het CDA is het gezin , dat de partij wil versterken door onder meer hogere kinderbijslag en een hoger kindgebonden budget.

Volgens Bontenbal helpt dat meer dan het minimumloon verhogen:

WNL Vandaag

@WNLVandaag

Bij @cdavandaag staat het gezin centraal. Ook terug te zien in het partijprogramma, met het voorstel om een gezinsminister aan te stellen. Die moet de onder andere de kinderbijslag verhogen. ""Zodat het gezin financieel meer armslag heeft"", zegt lijsttrekker @HenriBontenbal. #WNL https://t.co/b1mzu2TTUR

7:30

20 november 2023

07:47

Strategische stemmers op links en rechts

Ruim de helft van de mensen die van plan zijn GroenLinks-PvdA te stemmen, is een strategische kiezer. Zij zien hun stem als kans om een linkse partij groot te maken en te voorkomen dat 'rechts' overheerst. In de GL-PvdA-achterban speelt dit het sterkst, blijkt uit onderzoek van EenVandaag onder ruim 30.000 leden van het Opiniepanel.

Zij stemmen daarmee dus niet op de partij die het dichtst bij hen staat, maar hopen met hun stem invloed te hebben op een mogelijke coalitievorming na de verkiezingen. Nu partijen op rechts, NSC, VVD, BBB en PVV, groot genoeg zijn voor een meerderheid én die partijen elkaar al opzoeken in de campagne, passen linkse kiezers hun stemgedrag aan om een rechts kabinet te voorkomen.

Maar niet alleen linkse panelleden zijn gevoelig voor strategische overwegingen. Ook aan rechterzijde stemmen kiezers niet op hun eerste keus, omdat ze een andere partij de grootste willen maken. Die kiezers zitten dit keer vooral bij de PVV. 43 procent van de mensen die daar nu een voorkeur voor heeft, zegt dat tactische motieven meespelen. Dat zijn veel kiezers die eigenlijk meer thuis zijn bij FVD, BVNL of JA21.

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de eindsprint in de campagne is aangetrokken. Verder bespreken ze de mededeling van Pieter Omtzigt (NSC) over het eventuele premierschap. Kwam zijn opmerking uit het niets of toch niet? En ze buigen zich over de vraag of peilingen verboden zouden moeten worden.

07:14

GL-PvdA-lijsttrekker Timmermans in NOS Radio 1 Journaal, waar staan hij en zijn partij voor?

GroenLinks-PvdA-lijsttrekker Frans Timmermans (62) komt uit Heerlen. Zijn vader werkte als kanselier in de diplomatieke dienst, waardoor hij een deel van zijn jeugd in het buitenland doorbracht. Hij spreekt vloeiend Frans, Engels, Italiaans, Duits en Russisch. Timmermans is een PvdA-coryfee. Hij was Kamerlid, staatssecretaris en minister van Buitenlandse Zaken. Sinds 2014 was hij Eurocommissaris. Hij kreeg de bijnaam 'klimaatpaus' omdat hij een omstreden Green Deal voor elkaar kreeg. Bij de Europese verkiezingen van 2019 was Timmermans met succes PvdA-lijsttrekker.

Vanwege al zijn ervaring bij de PvdA en zijn affiniteit met GroenLinks-thema's als klimaat en Europa wordt hij gezien als ideale lijsttrekker van de nieuwe linkse samenwerking. Hij heeft de ambitie om premier te worden. Zijn belangrijkste thema is de aanpak van de klimaatcrisis, waarbij de lasten eerlijk worden verdeeld.

GroenLinks en de PvdA doen voor het eerst samen mee aan de verkiezingen. Ze willen de versnippering tegengaan en hopen als links blok kans te maken op regeringsdeelname. Met name voor de Partij van de Arbeid is het samengaan een grote stap. De partij bestaat sinds 1946 en had lang een vaste schare kiezers, die vaak ook lid waren van de vakbond FNV. PvdA behoorde met VVD en CDA tot de grote partijen van Nederland en heeft vaak meegeregeerd.

GroenLinks is veel jonger, in 1990 ontstaan door een fusie van vier kleine linkse partijen uit de hoek van de vredesbeweging. De partij was aanvankelijk duidelijk linkser dan de PvdA, maar is meer naar het midden opgeschoven. PvdA-coryfee Frans Timmermans is tot lijsttrekker gekozen, omdat hij als Europese 'klimaatpaus' ook de GL-kiezers aanspreekt.

Frans Timmermans is tussen 08.30 en 09.00 te horen op in het NOS Radio 1 Journaal en vanaf 09.15 uur beantwoordt hij vragen op NOS.nl

07:00

Wat gebeurde er gisteren? 

Een dag nadat PVV-lijsttrekker Wilders een gamechanger claimde, omdat hij volgens een peiling van Maurice de Hond bij de grootste vier partijen zou horen, geeft NSC-lijsttrekker Pieter Omtzigt dan toch antwoord op de 'premiersvraag': hij wil eventueel een kabinet gaan leiden, als daar vakministers in zitten. Hij zegt er nogmaals bij dat hij een stellige voorkeur heeft om zijn partij vanuit de Tweede Kamer te leiden. Maar mocht er ""een ideale opstelling"" komen, met mensen met veel vakinhoudelijke kennis en afstand tot de Tweede Kamer, dan is hij bereid die stap te zetten.

Yesilgöz sprak van ""vage toverformules"" . Zij vindt dat nog steeds niet duidelijk is of Omtzigt nou wel of niet het ambt wil bekleden. 's Ochtends had zij al over samenwerking met Wilders gezegd dat zijn oplossingen het land kapotmaken en dat de verschillen tussen haar VVD en zijn PVV nog altijd ""levensgroot"" zijn.

Politiek verslaggever Xander van der Wulp concludeerde gisteravond dat de "" nerveuze slotfase van deze campagne , waarin vier partijen de grootste kunnen worden"" is begonnen.

06:59

Verkiezingsuitzending NOS Jeugdjournaal: een bonte bal, een quiz en een torentje

Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Hamas kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. En een aantal politici liet zich ook van een andere kant zien.

Bekijk hier de samenvatting van de uitzending ( of lees hier een verslag ):

06:55

Welkom! 

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42791744,Vanavond op tv: Laatste ontwikkelingen Gaza • Mark Galeotti over staat van Rusland • Verkiezingsdebat EenVandaag,NOS.nl,2023-11-20,"De laatste ontwikkelingen in de oorlog tussen Israël en Hamas

Verschillende media berichten over een mogelijk naderend akkoord over de vrijlating van een groep gijzelaars in Gaza. Familieleden zouden zijn ingelicht over de vorderingen van het onderhandelingsproces en vanavond gaat Netanyahu bij meerdere families op bezoek. 

Of dit akkoord er daadwerkelijk gaat komen, en wat dit akkoord zou betekenen voor het verloop van de oorlog, is niet duidelijk. We bespreken de laatste ontwikkelingen met correspondent Nasrah Habiballah.

Mark Galeotti over de staat van Rusland

In februari is het 2 jaar geleden dat Rusland de oorlog tegen Oekraïne begon. Hoe heeft de Russische invasie de Russische politiek en de positie van Poetin beïnvloed? Op hoeveel steun kan hij binnen en buiten het Kremlin eigenlijk nog rekenen? Wat mogen we verwachten van de in maart volgend jaar te houden presidentsverkiezingen? En in hoeverre speelt de oorlog in Gaza in Poetins voordeel?

We spreken erover met de Britse historicus, politicoloog en Ruslandkenner Mark Galeotti, één van de best ingevoerde Kremlin-watchers, die sinds de jaren '90 ruim twintig boeken publiceerde over de Russische politiek.

Politieke partijen in debat EenVandaag

De lijsttrekkers van de zes grootst gepeilde partijen nemen vandaag deel aan het verkiezingsdebat van EenVandaag. In de Ahoy in Rotterdam gaan VVD, NSC, GL-PvdA, PVV, D66 en BBB met elkaar in gesprek over onder meer migratie, klimaat en bestaanszekerheid.

Politiek verslaggever Nynke de Zoeten volgt het debat voor Nieuwsuur.",2023-01-01,2023-11-01,2023-11-20
42791792,"Klimaatdemonstratie in Amsterdam grootste ooit in Nederland, opstootje op podium",NOS.nl,2023-11-12,"In Amsterdam hebben tienduizenden mensen vanmiddag meegedaan aan een grote klimaatmars. Volgens de organisatoren van de Mars voor Klimaat en Rechtvaardigheid waren er 85.000 mensen op de been. Daarmee werd de klimaatdemonstratie van twee jaar geleden, toen er 40.000 demonstranten meededen, ruimschoots overtroffen en was het de grootste klimaatdemonstratie ooit in Nederland.

De politie bevestigt het aantal van 85.000 deelnemers en zegt dat de demonstratie rustig en in een goede sfeer is verlopen. Er werd niemand gearresteerd.

De demonstranten liepen een route van de Dam naar het Museumplein. Daar bleef een deel van hen luisteren naar toespraken, debatten tussen lijsttrekkers en optredens van artiesten als Chef'Special en Jeangu Macrooy. Onder de demonstranten was de Zweedse klimaatactivist Greta Thunberg. Zij hield een toespraak op het Museumplein.

Incident op podium

Voordat Thunberg aan het woord kwam, was er een incident met de winnaar van de PAX Vredesduif 2023, Sahar Shirzad. Met haar was afgesproken dat ""er een verbindende speech over vrede gegeven zou worden. Dit is niet gebeurd"", meldt de organisatie.

Shirzad sprak in haar toespraak meermaals de omstreden leus ""From the river to the sea, Palestine will be free"" uit. Daarop werd door mensen op het podium en in het publiek met verontwaardiging op gereageerd en de speech werd onderbroken.

Thunberg gaf tijdens haar toespraak de microfoon even terug aan een eerdere spreker en daarop kwam een man het podium op: 

Later gingen de politici Rob Jetten (D66), Frans Timmermans (GroenLinks-PvdA), Esther Ouwehand (PvdD), Laurens Dassen (Volt), Lilian Marijnissen (SP), Edson Olf (Bij1) en Gerard van Hooft (50Plus) aan de hand van stellingen met elkaar in debat.

De demonstranten droegen onderweg naar het Museumplein spandoeken, vlaggen en protestborden met zich mee en riepen leuzen: 

De mars werd georganiseerd door negen organisaties, verenigd onder de naam Klimaatcrisis Coalitie, waaronder Oxfam Novib, Extinction Rebellion, Greenpeace en vakbond FNV. Het doel was om ""een nieuwe politieke wind"" door Nederland te laten waaien.

Crisis op crisis

De organisaties zeggen dat hun belangrijkste boodschap is dat het tijd is voor een rechtvaardig beleid. Ze wijzen erop dat de crises zich opstapelen en met elkaar verband houden: de wooncrisis, de armoedecrisis, de klimaatcrisis. Daaraan liggen volgens hen politieke keuzes ten grondslag.

De klimaatthema's die werden belicht waren onder andere het afbouwen van fossiele subsidies en een verplicht klimaatplan voor vervuilende bedrijven.

De demonstranten konden zich aansluiten bij themablokken: er was een blok kinderklimaatmars en een blok tegen grote vervuilers, een feministisch blok, een landbouwblok, een blok voor duurzame mode, een antiracismeblok en een vegan-blok.",2023-01-01,2023-11-01,2023-11-06
42791795,Stevige gesprekken over zorg en woningtekort bij tweede RTL-debat ,NOS.nl,2023-11-12,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

22:48

GroenLinks-PvdA laat van zich horen

Tot zover het thema zorg. Straks het derde en laatste onderwerp van de avond: de stijgende prijzen. Maar eerst is het weer tijd voor een reclameblok en daarin zien we Frans Timmermans. Hij is niet bij het debat aanwezig, maar zijn partij GroenLinks-PvdA heeft wel zendtijd ingekocht.

22:20

Zes lijsttrekkers over zorg: over ontlasten mantelzorg

Een vragensteller, die voor haar demente moeder zorgt, wil weten wat de lijsttrekkers willen doen aan het ontlasten van mantelzorgers. D66-leider Jetten vindt dat de mantelzorg beter ondersteund moeten worden, bijvoorbeeld een tijdelijk verlofregeling.

Ook moet er een goede plek zijn om de moeder op te vangen. Allerlei partijen, zoals ook de VVD, knikken instemmend bij het SP-plan om een buurtzorghuis op te richten.

De PVV en BBB vinden het onbegrijpelijk dat er niet meer opvangplekken zijn voor ouderen. ""Ik heb van mijn moeder geleerd: de beschaving meet je af aan hoe je omgaat met de ouderen"", aldus PVV-leider Wilders. SP-leider Marijnissen, die zich al jaren inzet voor betere zorg, is blij met de uitspraken van haar collega's. ""Ik hoop dat dit wel tot iets leidt.""  De VVD wijst erop dat het moeilijk is om personeel te vinden en zegt dat de ouderenzorg meer moet gaan werken met zogenoemde slimme oplossingen. BBB gelooft niet in de ""robotisering"" van de zorg en Wilders wil weten wat de VVD nu precies doet. Hij wil minder bureaucratie en meer geld voor de zorg, maar Yesilgöz zegt dat een zak geld de problemen niet oplost.

Marijnissen geeft de schuld aan de marktwerking, waarop Yesilgöz, die zegt dat ze zelf ook mantelzorger is, reageert dat dat wel een oud verhaal is.

22:18

Reclameblok, daarna zorg

In het programma zit een aantal reclameblokken. Daardoor kunnen de zes lijstrekkers even op adem komen. Ze maken onderling een praatje om de tijd door te komen.

22:17

Wilders en Jetten botsen over duurzaamheid

PVV-leider Wilders vindt dat D66-voorman Jetten in zijn rol als demissionair klimaatminister verantwoordelijk is voor te strenge regels voor duurzaamheid. Hij heeft het over ""de duurzaamheidsideologie"" van Jetten. ""Je moet wel eerst een dak hebben voor je een zonnepaneel kunt leggen"", zegt Wilders in het debat over de woningnood.

Even later zoekt PVV-leider Wilders de verbinding met de andere lijsttrekkers. ""We kunnen het ons niet permitteren om het niet eens te worden. We moeten hier uitkomen en we gaan hier ook uitkomen.""

Jetten richt zijn pijlen in dit debat op VVD-leider Yesilgöz. Eerst wijst hij op de, in zijn ogen ""flirt met de PVV"". Enige tijd geleden zei Yesilgöz dat ze samenwerking met de PVV niet uitsloot, zoals haar voorganger Rutte wel deed, en nu zegt ze dat ze het met Wilders eens is dat immigratie een oorzaak is van de woningnood.

Daarna valt Jetten Yesilgöz aan op de rente op de studieschuld. De VVD stemde als enige coalitiepartij tegen het bevriezen van de rente op die leningen. Yesilgöz zegt dat de rente niet uitmaakt bij het kopen van een woning, het gaat om de hoogte van de studieschuld.

Tot zover het thema wonen, hierna komt het onderwerp zorg op tafel.

22:06

Meer huizen wil iedereen, maar op welke manier?

Als eerste gaan de lijsttrekkers in gesprek over de woningmarkt, voor veel mensen een belangrijk verkiezingsthema. Iedereen is het erover eens dat er huizen bij moeten komen, maar de partijleiders verschillen over de oorzaken en de oplossingen van het woningtekort.

D66-lijsttrekker Jetten denkt dat ""slimmer bouwen"" een oplossing is om de doorstroming op de woningmarkt te bevorderen. Hij pleit voor veel nieuwe kleine woningen, voor onder meer starters. ""Ik kan me goed voorstellen dat je in de steden de hoogte in kan gaan en dat er in de dorpen een straat bij komt."" Voor dat laatste is ook BBB te porren, net als GroenLinks-PvdA, die dus niet bij dit debat aanwezig is.

PVV-lijsttrekker Wilders vindt eveneens dat er meer gebouwd moet worden, maar betrekt ook zijn anti-immigratiestandpunt erbij. Hij vindt dat statushouders te snel een huis krijgen en dat ""Nederlanders te lang moeten wachten"". Ook VVD-lijsttrekker Yesilgöz vindt dat de immigratie het moeilijker maakt. 

In de ogen van lijsttrekker Marijnissen van de SP is ""woningnood geen natuurverschijnsel"", maar komt het doordat het te veel aan de markt is overgelaten. Ze wil dat corporaties een grotere rol krijgen en vindt dat vastgoedbeleggers te veel macht hebben. Ouwehand (Partij voor de Dieren) sluit zich aan bij Marijnissen. ""Dit probleem komt niet uit de lucht vallen."" Ze wijst erop dat bijna de helft van de grond in Nederland wordt gebruikt door de veehouderij. Haar partij wil dat de veestapel binnen twee jaar met driekwart wordt teruggedrongen. ""Dan komt er grond vrij voor die 'straatjes erbij'.""

21:37

RTL-debat is begonnen, 'hoop op gesprek over samenwerken'

Het tweede RTL Verkiezingsdebat is zojuist begonnen. De zes lijsttrekkers zitten aan tafel bij presentator Renze Klamer in een hotel in Amsterdam. De andere presentatoren zijn Frits Wester, Meike de Jong en Gijs Rademaker van het RTL Nieuwspanel. Er worden ook vragen gesteld door het publiek. Presentator Wester zegt bij het begin dat hij hoopt dat het debat ook gaat over samenwerken en hoe het na de verkiezingen verder gaat. ""Hopelijk wordt het niet alleen jij-bakken.""

20:18

Vanavond tweede RTL-verkiezingsdebat 

Zes lijsttrekkers maken vanavond hun opwachting in het tweede RTL-debat. Het zijn Dilan Yesilgöz (VVD), Geert Wilders (PVV), Caroline van der Plas (BBB), Esther Ouwehand (PvdD), Rob Jetten (D66) en Lilian Marijnissen (SP). Zij gaan met elkaar en met een aantal kiezers in gesprek over de thema's woningmarkt, zorg en 'onze portemonnee', zoals RTL het noemt.

De voormannen van twee van de drie grootste partijen in de Peilingwijzer zijn zoals bekend afwezig. NSC van Pieter Omtzigt vond het format ""minder passen"" bij de partij. GroenLinks-PvdA-leider Timmermans doet niet mee omdat zijn agenda te vol zou zijn met andere debatten.

Het debat begint rond 21.35 uur en wordt live uitgezonden op RTL 4.

19:36

Lijsttrekkers bij drukbezochte klimaatmars Amsterdam

Bij de klimaatmars in Amsterdam waren vandaag behalve tienduizenden betogers ook een aantal lijsttrekkers aanwezig. Rob Jetten (D66), Frans Timmermans (GroenLinks-PvdA), Esther Ouwehand (PvdD), Laurens Dassen (Volt), Lilian Marijnissen (SP), Edson Olf (Bij1) en Gerard van Hooft (50Plus) gingen met elkaar in debat.

De mars werd georganiseerd door negen organisaties, die zich hadden verenigd onder de naam Klimaatcrisis Coalitie. Met het oog op de verkiezingen willen ze ""een nieuwe politieke wind"" door Nederland laten waaien.

17:59

Politici gasthoofdredacteur bij De Telegraaf

Zoals altijd bij Tweede Kamerverkiezingen mogen lijsttrekkers zelf een pagina maken voor De Telegraaf. Zeven lijsttrekkers gingen vandaag op de redactie aan de slag en het resultaat staat morgen in de krant.

Telegraaf-hoofdredacteur Kamran Ullah zei dat de gasthoofdredacteuren echt de vrije hand hebben gekregen. Volgens hem hebben ze hun best gedaan om ""een beetje Telegraaf te zijn, een kop met een kwinkslag of net een andere insteek.""

VVD-leider Yesilgöz begint met een artikel onder de kop: 'Instroom omlaag'. Volgens haar presenteert haar partij daarvoor concrete maatregelen. Ook PVV-voorman Wilders besteedt aandacht aan dit onderwerp. Hij kiest als kop in grote letters voor 'PVV wil asielstop'. Wilders: ""Mensen moeten snappen wat je wilt"".

Als het om je portemonnee gaat, moet je bij GroenLinks-PvdA zijn, is de boodschap die lijsttrekker Timmermans met zijn pagina wil overbrengen.

Op de pagina van D66 staat onder meer een cartoon van Jetten als Superman. Dat moet symboliseren dat D66 dingen voor elkaar wil krijgen. NSC-voorman Omtzigt heeft het over veel van zijn belangrijke verkiezingsthema's. ""Ik ben niet van de chocoladeletter-koppen. Wij zitten een beetje op de inhoud.""

CDA-voorman Bontenbal komt met 'Knokken voor gezinnen'. En hij besteedt ook aandacht aan 'de fatsoenlijke samenleving'. BBB-leider Van der Plas zet op haar pagina onder meer dat ze de politie terug wil in de dorpen. En er komt ook iets op over de wolf.

De lijsttrekkers mochten hun handtekening zetten op de muur en maakten daar een wedstrijd van;

17:12

Isolatie bij partijen hoog op de politieke agenda

Vrijwel alle politieke partijen willen de komende jaren mensen helpen bij het isoleren van hun huis. Energiebesparing vanwege het klimaat speelt daarbij een rol, maar de gedachte is vooral dat mensen hun geld beter aan boodschappen kunnen uitgeven in plaats van aan hun energierekening.

Nieuw Sociaal Contract (NSC) van Pieter Omtzigt vindt dat mensen in een slecht geïsoleerd huurhuis korting moeten krijgen op de huur. Daar kunnen GroenLinks-PvdA en VVD zich ook in vinden. 

Ook zijn veel partijen voor een verbod op de slechtste energielabels voor huurhuizen. De VVD bijvoorbeeld wil vanaf 2030 minimaal energielabel D, de ChristenUnie gaat met een ondergrens van energielabel C nog een stapje verder.

16:48

Bontenbal: strategische blunder van Timmermans

CDA-leider Bontenbal vindt dat GroenLinks-PvdA-lijsttrekker Timmermans een ""strategische blunder"" heeft gemaakt met zijn uitspraken over het klimaatbeleid van het kabinet. Timmermans zei vanochtend dat het kabinet op dit gebied niets heeft gedaan en dat Nederland al duizend dagen stilstaat.

De politici ontmoetten elkaar vanmiddag op de redactie van De Telegraaf en Bontenbal wierp de GroenLinks-voorman voor de voeten dat het kabinet juist heel veel heeft gedaan: ""Als er één onderwerp is waar we stappen hebben gezet en we steeds bij elkaar zijn gekomen, was dat het klimaat.""

Timmermans antwoordde daarop dat hij al vaak heeft gezegd dat Nederland op het gebied van de energietransitie ""uit de achterhoede naar de kop van het peloton"" is gegaan. Maar hij bleef erbij dat we op een aantal gebieden hebben stilgestaan.

15:11

Jeugdjournaal: pingpongen met Marijnissen (SP)

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Vandaag pingpongen met Marijnissen (SP):

13:43

Jetten: 'Kritiek Timmermans klein en kinderachtig'

D66-lijsttrekker Jetten vindt de kritiek van GroenLinks-PvdA-voorman Timmermans op zijn klimaatbeleid ""een beetje klein en kinderachtig"". Timmermans zei vanmorgen dat Jetten deel uitmaakt van een kabinet dat op dit gebied ""niets heeft gedaan"". Volgens de GroenLinks-PvdA-lijsttrekker ""staan we in Nederland al duizend dagen stil"".

Jetten reageerde daarop in Buitenhof: ""Ik denk dat hij ook weet dat we in Nederland en in Europa de afgelopen jaren enorme stappen hebben gezet en dat we de komende tijd vooral door moeten, want er gaan vandaag in Amsterdam niet voor niks 40.000 mensen de straat op. De jonge generatie eist van ons dat we een leefbare planeet doorgeven. Dan moeten progressieve politici elkaar daar niet de maat op gaan nemen.""

Jetten zei dat hij trots is op de resultaten die hij als minister heeft geboekt. ""Maar het is nog lang niet klaar. Ik heb de afgelopen jaren een beetje in mijn eentje moeten knokken tegen VVD, CDA en ChristenUnie en we hebben ons in de groene stand gekregen, maar als je dat met meer groene politici kan doen, is dat winst.""

De D66-leider pleitte voor een nieuwe coalitie ""met een brede meerderheid vanuit het politieke midden"". Jetten waarschuwde voor ""politieke experimenten"". Hij noemde als voorbeelden daarvan dat de VVD een coalitie met de PVV niet langer uitsluit en dat NSC de optie noemt van een volgens Jetten ""extreemrechts kabinet"".

13:33

Protestactie tijdens uitzending Buitenhof 

De lijsttrekker van de nieuwe politieke partij LEF heeft de uitzending van Buitenhof kort verstoord. De man had posters geplakt op een raam achter presentator Pieter Jan Hagens. Die was op dat moment in gesprek met Partij voor de Dieren-lijsttrekker Esther Ouwehand. Ook Caroline van der Plas (BBB) en Rob Jetten (D66) waren in de studio aanwezig.

Op beeld is te zien dat er een ladder tegen het raam aan wordt gezet. Eerst lijkt het er nog op dat de ramen worden gezeemd, maar al snel blijkt het een poster van de politieke partij te zijn met de tekst 'Heb LEF, stem LEF'. De man schreeuwt vervolgens ""Het klimaat is belangrijker dan Omtzigt"" en ""Stemrecht."" Na korte tijd werd de man door de beveiliging verwijderd en overgedragen aan de politie. 

Een woordvoerder van de VPRO laat aan het ANP weten dat er de komende uitzendingen extra aandacht is voor beveiliging. ""In aanloop naar de verkiezingen hebben we extra voorzorgsmaatregelen genomen waaronder versterking van de beveiliging en geïntensiveerd contact met de politie"". 

13:13

Ouwehand: 'Economie moet krimpen'

Lijsttrekker Ouwehand van de Partij voor de Dieren vindt het noodzakelijk dat de economie krimpt. In Buitenhof zei ze dat ""oneindige economische groei niet samengaat met een eindige planeet"". Ze wilde geen percentage noemen, maar ze benadrukte: ""De enige economie die aanvaardbaar is, is een economie die past bij de draagkracht van de aarde en waarin we recht doen aan alle sociale rechten die we willen veilig stellen.""

De Partij voor de Dieren wil binnen twee jaar een reductie van de veestapel van 75 procent. Volgens Ouwehand is dat nodig om te zorgen voor gezond en betaalbaar voedsel voor iedereen. Ze vindt dat het veel te lang heeft geduurd voordat die omschakeling wordt gemaakt, waardoor boeren nu geconfronteerd worden met een heel korte termijn. Ze wil dat boeren bij die transitie financieel worden beschermd en ""dat veevoederbedrijven flink bijlappen"".

Ouwehand herhaalde dat ze graag wil meeregeren, maar dat er dan echt een ""groene koerswijziging"" moet komen. Volgens haar is politieke moed het belangrijkste criterium voor het vormen van een coalitie en moet het niet blijven bij het op papier zetten van ambities.

12:50

Van der Plas: 'Sterke onderhandelingspositie vanwege Eerste Kamer'

BBB-lijsttrekker Van der Plas denkt dat haar onderhandelingspositie bij eventuele coalitieonderhandelingen stevig zal zijn. In Buitenhof zei ze dat ze rekening houdt met deelname aan een kabinet. Zoals ze ook al eerder deed, hield ze potentiële NSC-kiezers voor dat haar partij zestien zetels heeft in de Eerste Kamer en NSC nul.

Ze is ook al bezig met het benaderen van kandidaat-ministers. De nummer twee op de kandidatenlijst, Mona Keijzer, is voor BBB kandidaat-premier en de nummer drie, Gijs Tuinman, ziet Van der Plas als minister van Defensie. ""En Aalt Dijkhuizen, voormalig voorzitter van Wageningen Universiteit, staat al heel lang op mijn lijst als de minister van Landbouw.""

Van der Plas, die NSC-voorman Omtzigt vaak heeft geprezen, zei dat de NSC-plannen voor de landbouw 20.000 banen gaan kosten. ""Daar moet zeker wat gebeuren, maar ik ga nog met Pieter praten."" Van der Plas beloofde de boeren dat ze voor hen zal strijden.

10:29

Timmermans: 'Alleen premier als GroenLinks-PvdA de grootste wordt'

GroenLinks-PvdA-leider Timmermans wil alleen premier worden als zijn partij de grootste wordt. Er wordt veel gespeculeerd over wie premier zal worden, ook door de aarzelingen die NSC-voorman Omtzigt uitspreekt over zijn eigen ambities op dat punt. De vraag in WNL Op Zondag of Timmermans iets ziet in een premierschap voor zichzelf als NSC de grootste partij wordt, beantwoordde hij stellig met nee.

Timmermans hoopt nog steeds dat GroenLinks-PvdA de grootste partij wordt. Volgens hem is de kans anders groot dat er een regering ""over rechts"" komt en hij wil dat voorkomen.

De GL-PvdA-lijsttrekker was gisteren in Málaga bij een congres van Europese sociaaldemocraten. Hij waarschuwde daar onder meer voor de invloed van extreemrechts op het bestuur. Volgens hem was die oproep niet zozeer gericht op Nederland. ""In vijf Europese landen zit extreemrechts aan de knoppen en dat heeft gevolgen voor de positie van vrouwen, voor de spanningen met minderheden en voor de kwaliteit van het bestuur."" Timmermans zei dat dat in Nederland meevalt en dat de trend hier veel meer in de richting van het midden gaat: ""In Nederland zijn mensen het geruzie meer dan zat.""

Timmermans heeft er van veel kanten kritiek op gekregen dat hij midden in campagnetijd naar Málaga is gevlogen voor het congres. Hij zei daarover bij WNL dat het een belangrijke ontmoeting was met collega's, dat hij heeft kunnen praten over dingen die in heel Europa spelen en dat veel van de bedreigingen uit het buitenland komen. ""Je krijgt niet altijd al die mensen bij elkaar. Dit was een uniek moment."" De GroenLinks-PvdA-voorman voegde eraan toe dat hij de afgelopen twee maanden in Nederland ook al met veel mensen heeft gepraat.

Timmermans leverde verder scherpe kritiek op het klimaatbeleid van D66-lijsttrekker en demissionair minister Jetten. Volgens Timmermans maakt Jetten deel uit van een kabinet dat op dit gebied ""niets heeft gedaan"": ""We staan in Nederland al duizend dagen stil.""

De omstreden leus 'From the river to the sea, Palestina will be free', die door sommigen als antisemitisch wordt gezien, vindt de GroenLinks-PvdA-voorman ""politiek totaal ontoelaatbaar"". Of de leus ook verboden wordt, moet volgens hem door de rechter worden getoetst.

WNL Op Zondag

@WNLOpZondag

Frans Timmermans (@F__Timmermans) wil alleen premier worden als GroenLinks-PvdA de grootste wordt, niet als de linkse samenwerking in een coalitie stapt met een groter NSC. #WNL https://t.co/UqaKDrGNtB

10:09

12 november 2023

09:20

Vanavond Lijsttrekkersdebat RTL

Bij RTL Nieuws is vanavond voor de tweede zondag op rij een lijsttrekkersdebat. Deelnemers zijn Yesilgöz (VVD), Wilders (PVV), Van der Plas (BBB), Marijnissen (SP), Jetten (D66) en Ouwehand (Partij voor de Dieren). GroenLinks-PvdA-lijsttrekker Timmermans en zijn NSC-collega Omtzigt waren ook uitgenodigd, maar zij komen niet. Timmermans is wel bij WNL op Zondag en bij Buitenhof zitten Van der Plas, Jetten en Ouwehand.

09:15

De Peilers over Migratie

In de trektocht met een mobiel stemhokje door Nederland is het thema vandaag migratie.

08:50

Ook vandaag trekken lijsttrekkers eropuit

Ook vandaag is de agenda van de lijsttrekkers goed gevuld. Zo wordt er op straat campagne gevoerd, net als gisteren. Een aantal partijen gebruikt het een na laatste weekend voor de verkiezingen om weer te flyeren op straat. Bij de laatste campagne voor de Tweede Kamerverkiezingen, in maart 2021, kon dat niet, omdat Nederland nog in de coronacrisis met allerlei strenge maatregelen zat.

08:45

Podcast De Campagne Stemming

in de dagelijkse podcast De Campagne Stemming praten Xander van der Wulp en Joost Vullings onder meer over campagne voerende politici (onder wie oud-VVD-leider Rutte) en de speech van GroenLinks-PvdA-voorman Timmermans in Malaga. Ook gaan ze in op 'onzekere kiezers' en Rutte IV als 'tussenkabinet'.

08:45

Dit gebeurde er gisteren

Gisteren grepen veel lijsttrekkers aan om op pad te gaan en te gaan flyeren op straat. VVD-lijsttrekker Yesilgöz was op de markt in Hilversum. Oud-VVD-leider Rutte voerde ook campagne, ook al staat zijn naam niet meer op het stembiljet.

Lijsttrekkers Stoffer (SGP) en Bikker (ChristenUnie) liepen in Den Haag mee met anti-abortusbetogers, in de jaarlijkse Mars voor het Leven. D66-leider Jetten was ook naar Den Haag gekomen, maar dan om vrouwen te steunen die voor het recht op abortus betoogden.

In Nieuwsuur was NSC-lijsttrekker Omtzigt te gast. Hij herhaalde daar zijn voorkeur voor een minderheidskabinet. Daarbij zijn zakenministers een optie, die van buiten de partijen komen. En dat is voor Omtzigt ook een mogelijkheid voor de premier. ""Dat is een mogelijkheid. Maar daar zijn we nog niet uit als partij"", zei hij in Nieuwsuur. 

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791809,Klimaat in de campagne: van isolatie-offensief tot 'geen geld voor klimaathobby's' ,NOS.nl,2023-11-12,"Het isoleren van huizen staat hoog op de politieke agenda en is in de meeste verkiezingsprogramma's terug te vinden. Daarbij gaat het partijen niet alleen om het besparen van energie voor het klimaat.

Het is vooral de bedoeling dat burgers hun geld aan boodschappen uit kunnen geven in plaats van aan het energiebedrijf, zo is in de programma's te lezen.

Nieuw Sociaal Contract (NSC) van Pieter Omtzigt vindt dat mensen in een slecht geïsoleerd huurhuis korting moeten krijgen op de huur. Daar kunnen GroenLinks-PvdA en VVD zich ook in vinden.

De VVD vindt daarbij dat mensen die in een slecht geïsoleerd huurhuis wonen dat bij de gemeente moeten kunnen melden. Die kan dan verhuurders verplichten om de huur te verlagen tot er isolatiemaatregelen zijn genomen.

Korting op materialen

GroenLinks-PvdA wil een isolatie-offensief voor alle huizen, met voorrang voor de lage en middeninkomens. Mensen die zelf hun huis willen isoleren moeten korting krijgen op materialen.

De ChristenUnie wil 200 miljoen euro voor een Nationaal Isolatie Programma. D66 en Volt spreken van een Nationaal isolatieoffensief en een Nationaal isolatieplan met verschillende subsidiemogelijkheden.

Het CDA denkt juist dat een gemeentelijke aanpak effectiever is, wijk voor wijk met voorrang voor kwetsbare wijken. De PvdD wil de subsidies op natuurinclusieve isolatie verhogen. Bij1 wil in 2030 alle slecht geïsoleerde huurwoningen van de huurmarkt weren.

Extra geld voor 'fixbrigades'

Bij de doorrekeningen van de verkiezingsprogramma's door het Centraal Planbureau en het Planbureau voor de Leefomgeving komen meer details aan het licht. ChristenUnie, D66 en GL-PvdA reserveren extra geld voor de inzet van 'fixbrigades', die kleine energiebesparende maatregelen in je huis komen aanbrengen.

VVD, D66 en Volt willen vanaf 2030 in de huursector minimaal energielabel D. De ChristenUnie scherpt dit aan naar label C en GroenLinks-PvdA naar de nog iets strengere isolatiestandaard. Voor de koopsector wil de ChristenUnie een verbod op labels F en G voor 2030. Volt wil voor alle gebouwen, inclusief koopwoningen, verplicht HR++(+) glas in 2030.

NSC vindt dat het isoleren van huurwoningen moet worden bekostigd uit de opbrengst van de nationale veiling van CO2-rechten.

'Groene grabbelton'

Meer naar de rechterkant wil bijvoorbeeld JA21 investeren in isolatie, in eerste instantie bij nieuwbouwwoningen. De lagere inkomensgroepen met vaak slecht geïsoleerde huizen wil de partij ook 'een handje helpen' zegt lijsttrekker Joost Eerdmans, ""maar we moeten oppassen met de groene grabbelton van links waar iedereen uit blijft graaien.""

De PVV rept in het verkiezingsprogramma helemaal niet over isolatie. ""Geen miljardenverspilling aan zinloze klimaathobby's"", is de strekking van het hoofdstuk over klimaat en energie. De partij van Wilders wil mensen vooral helpen door de energiebelasting en de btw op energie te verlagen.

Volgens D66-lijsttrekker Rob Jetten is het extra geld voor isolatiemaatregelen keihard nodig. ""Ik zou tegen mensen zeggen: trap niet in de klimaat-kletspraat van een aantal rechtsconservatieve partijen want dan gaan we de komende jaren alleen maar vertragen in deze aanpak.""",2023-01-01,2023-11-01,2023-11-06
42791854,"Chaos op eerste mixed relay, Nederland pakt al vallend winst en wereldrecord",NOS.nl,2023-11-12,"Femke Kok en Wesly Dijs hebben namens Nederland de eerste mixed relay ooit gewonnen tijdens de wereldbekerwedstrijden in het Japanse Obihiro.

Bij de mixed relay wisselen bij elk deelnemend land een man en vrouw elkaar af, op een enigszins vergelijkbare manier met shorttrack. De vrouw start en moet een rondje rijden, gevolgd door twee ronden van de man, twee ronden van de vrouw en dan nog een ronde van de man.

Het nieuwe onderdeel zorgde voor de nodige chaos. In de eerste rit pakte Zuid-Korea de kop, maar toen de eerste wissel compleet verkeerd getimed werd volgde ook direct de eerste diskwalificatie.

Val, winst én record

In de rit met Nederland in de baan kwam Dijs meerdere keren in aanraking met de Canadezen. De Nederlander eindigde de rit in een valpartij na contact met Antoine Gélinas-Beaulieu en kwam al glijdend over de eindstreep.

Liggend op het ijs gaf Dijs al aan gehinderd te zijn door de Canadees en daar was de jury het mee eens. De diskwalificatie van de Canadezen, betekende voor Nederland dus de zege én een wereldrecord, al was dat in de eerste editie ooit natuurlijk een zekerheidje voor de winnaar.

Ondanks de chaos heeft het Nederlandse duo genoten van de eerste mixed relay. ""Wij vonden het superleuk om te doen, een leuk onderdeel"", begint Kok. ""Het is nieuw, dus je ziet dat het nog niet allemaal vlekkeloos gaat.""

Dijs denkt dat er 'veel potentie' in het onderdeel zit. ""Het kan een leuke opzet zijn, met misschien hier en daar nog wat kleine veranderingen. Ik denk dat het wisselen nu vrij chaotisch is, omdat we het niet gewend zijn. Bij shorttrack doen ze dit dagelijks en gaat het vlekkeloos, bij ons is er nog wat werk aan de winkel.""",2023-01-01,2023-11-01,2023-11-06
42791857,Timmermans: alleen premier als GroenLinks-PvdA de grootste wordt • Vanavond tweede RTL-debat,NOS.nl,2023-11-12,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

12:50

Van der Plas: 'Sterke onderhandelingspositie vanwege Eerste Kamer'

BBB-lijsttrekker Van der Plas denkt dat haar onderhandelingspositie bij eventuele coalitieonderhandelingen stevig zal zijn. In Buitenhof zei ze dat ze rekening houdt met deelname aan een kabinet. Zoals ze ook al eerder deed, hield ze potentiële NSC-kiezers voor dat haar partij zestien zetels heeft in de Eerste Kamer en NSC nul.

Ze is ook al bezig met het benaderen van kandidaat-ministers. De nummer twee op de kandidatenlijst, Mona Keijzer, is voor BBB kandidaat-premier en de nummer drie, Gijs Tuinman, ziet Van der Plas als minister van Defensie. ""En Aalt Dijkhuizen, voormalig voorzitter van Wageningen Universiteit, staat al heel lang op mijn lijst als de minister van Landbouw.""

Van der Plas, die NSC-voorman Omtzigt vaak heeft geprezen, zei dat de NSC-plannen voor de landbouw 20.000 banen gaan kosten. ""Daar moet zeker wat gebeuren, maar ik ga nog met Pieter praten."" Van der Plas beloofde de boeren dat ze voor hen zal strijden.

10:29

Timmermans: 'Alleen premier als GroenLinks-PvdA de grootste wordt'

GroenLinks-PvdA-leider Timmermans wil alleen premier worden als zijn partij de grootste wordt. Er wordt veel gespeculeerd over wie premier zal worden, ook door de aarzelingen die NSC-voorman Omtzigt uitspreekt over zijn eigen ambities op dat punt. De vraag in WNL Op Zondag of Timmermans iets ziet in een premierschap voor zichzelf als NSC de grootste partij wordt, beantwoordde hij stellig met nee.

Timmermans hoopt nog steeds dat GroenLinks-PvdA de grootste partij wordt. Volgens hem is de kans anders groot dat er een regering ""over rechts"" komt en hij wil dat voorkomen.

De GL-PvdA-lijsttrekker was gisteren in Málaga bij een congres van Europese sociaaldemocraten. Hij waarschuwde daar onder meer voor de invloed van extreemrechts op het bestuur. Volgens hem was die oproep niet zozeer gericht op Nederland. ""In vijf Europese landen zit extreemrechts aan de knoppen en dat heeft gevolgen voor de positie van vrouwen, voor de spanningen met minderheden en voor de kwaliteit van het bestuur."" Timmermans zei dat dat in Nederland meevalt en dat de trend hier veel meer in de richting van het midden gaat: ""In Nederland zijn mensen het geruzie meer dan zat.""

Timmermans heeft er van veel kanten kritiek op gekregen dat hij midden in campagnetijd naar Málaga is gevlogen voor het congres. Hij zei daarover bij WNL dat het een belangrijke ontmoeting was met collega's, dat hij heeft kunnen praten over dingen die in heel Europa spelen en dat veel van de bedreigingen uit het buitenland komen. ""Je krijgt niet altijd al die mensen bij elkaar. Dit was een uniek moment."" De GroenLinks-PvdA-voorman voegde eraan toe dat hij de afgelopen twee maanden in Nederland ook al met veel mensen heeft gepraat.

Timmermans leverde verder scherpe kritiek op het klimaatbeleid van D66-lijsttrekker en demissionair minister Jetten. Volgens Timmermans maakt Jetten deel uit van een kabinet dat op dit gebied ""niets heeft gedaan"": ""We staan in Nederland al duizend dagen stil."" Jetten reageerde op X getergd op de kritiek. ""Frans, is het lastig te erkennen dat een andere lijsttrekker ook iets goed heeft gedaan?"", schrijft hij. 

De omstreden leus 'From the river to the sea, Palestina will be free', die door sommigen als antisemitisch wordt gezien, vindt de GroenLinks-PvdA-voorman ""politiek totaal ontoelaatbaar"". Of de leus ook verboden wordt, moet volgens hem door de rechter worden getoetst.

WNL Op Zondag

@WNLOpZondag

Frans Timmermans (@F__Timmermans) wil alleen premier worden als GroenLinks-PvdA de grootste wordt, niet als de linkse samenwerking in een coalitie stapt met een groter NSC. #WNL https://t.co/UqaKDrGNtB

10:09

12 november 2023

09:20

Vanavond Lijsttrekkersdebat RTL

Bij RTL Nieuws is vanavond voor de tweede zondag op rij een lijsttrekkersdebat. Deelnemers zijn Yesilgöz (VVD), Wilders (PVV), Van der Plas (BBB), Marijnissen (SP), Jetten (D66) en Ouwehand (Partij voor de Dieren). GroenLinks-PvdA-lijsttrekker Timmermans en zijn NSC-collega Omtzigt waren ook uitgenodigd, maar zij komen niet. Timmermans is wel bij WNL op Zondag en bij Buitenhof zitten Van der Plas, Jetten en Ouwehand.

09:15

De Peilers over Migratie

In de trektocht met een mobiel stemhokje door Nederland is het thema vandaag migratie.

08:50

Ook vandaag trekken lijsttrekkers eropuit

Ook vandaag is de agenda van de lijsttrekkers goed gevuld. Zo wordt er op straat campagne gevoerd, net als gisteren. Een aantal partijen gebruikt het een na laatste weekend voor de verkiezingen om weer te flyeren op straat. Bij de laatste campagne voor de Tweede Kamerverkiezingen, in maart 2021, kon dat niet, omdat Nederland nog in de coronacrisis met allerlei strenge maatregelen zat.

08:45

Podcast De Campagne Stemming

in de dagelijkse podcast De Campagne Stemming praten Xander van der Wulp en Joost Vullings onder meer over campagne voerende politici (onder wie oud-VVD-leider Rutte) en de speech van GroenLinks-PvdA-voorman Timmermans in Malaga. Ook gaan ze in op 'onzekere kiezers' en Rutte IV als 'tussenkabinet'.

08:45

Dit gebeurde er gisteren

Gisteren grepen veel lijsttrekkers aan om op pad te gaan en te gaan flyeren op straat. VVD-lijsttrekker Yesilgöz was op de markt in Hilversum. Oud-VVD-leider Rutte voerde ook campagne, ook al staat zijn naam niet meer op het stembiljet.

Lijsttrekkers Stoffer (SGP) en Bikker (ChristenUnie) liepen in Den Haag mee met anti-abortusbetogers, in de jaarlijkse Mars voor het Leven. D66-leider Jetten was ook naar Den Haag gekomen, maar dan om vrouwen te steunen die voor het recht op abortus betoogden.

In Nieuwsuur was NSC-lijsttrekker Omtzigt te gast. Hij herhaalde daar zijn voorkeur voor een minderheidskabinet. Daarbij zijn zakenministers een optie, die van buiten de partijen komen. En dat is voor Omtzigt ook een mogelijkheid voor de premier. ""Dat is een mogelijkheid. Maar daar zijn we nog niet uit als partij"", zei hij in Nieuwsuur. 

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42789842,Haagse Groentjes: Wat inspireert nieuwe kandidaat-Kamerleden om de politiek in te gaan?,Radio1.nl,2023-11-20,"In de verkiezingsserie 'Haagse Groentjes' van De Nieuws BV gaat politiek redacteur Sandrine Thelosen op pad met nieuwkomers op de lijsten van politieke partijen. Wie inspireert hen om de politiek in te gaan?

Arend Kisteman (VVD) over Johan Rudolph Thorbecke

Arend Kisteman staat sinds dit jaar op plek 23 van de VVD en zijn politieke inspiratiebron is Thorbecke. Het kan dus zomaar gebeuren dat het leven van deze bakker uit Zwolle er na 22 november totaal anders uitziet.

Lyle Muns (GL-PvdA) over Harvey Milk

Voor GroenLinks-PvdA staat Lyle Muns op plek 37 op de lijst. Wandelend door Amsterdam laat hij plekken zien die veel voor hem betekenen en vertelt hij over de Amerikaanse politicus Harvey Milk.

Nils Berghout (BBB) over de Dalai Lama

Nils Berghout (BBB) kijkt naar meerdere mensen op: Pim Fortuyn, Jan Marijnissen en de Dalai Lama. Voor die laatste bezoekt hij in deze reportage een Tibetaanse tempel in Rotterdam.

Anne Cramer (SP) over haar vader

In onze verkiezingsserie Haagse Groentjes gaat politiek redacteur Sandrine Thelosen op pad met nieuwkomers op de lijsten van politieke partijen. Wie inspireert hen om de politiek in te gaan? Voor Anne Cramer (SP) is haar vader Rein haar voorbeeld. Tijdens de financiële crisis zag ze bij hem wat politiek met mensen kan doen. 

Kıvılcım Pınar (PvdD) over zijn vriend Ohannes

Kıvılcım Pınar staat op plek 15 op de lijst van de Partij voor de Dieren en hij is ook nog raadslid in Alkmaar. Hij vertelt op het Beursplein in Amsterdam hoe belangrijk zijn vriend Ohannes is voor zijn politieke carrière.

Faith Bruyning (NSC) in het Nelson Mandelapark

Faith Bruyning staat op plek 18 op de lijst van Nieuw Sociaal Contract. In het Nelson Mandelapark in de Amsterdamse Bijlmer vertelt ze over haar politieke inspiratie. 

Paul van Dorst (D66) over Boris Dittrich

In de laatste aflevering hoor je Paul van Dorst, de nummer 31 van D66. Hij haalt inspiratie dichtbij huis: zijn partijgenoot en Eerste Kamerlid Boris Dittrich.

Kisteman (VVD) en Bruyning (NSC) maken hun debuut in de Tweede Kamer

In aanloop naar de verkiezingen maakten we bij De Nieuws BV de serie ‘Haagse Groentjes’, met zeven kandidaten van zeven partijen die met weinig politieke ervaring toch de stap naar de Tweede Kamer wilden maken.

Twee van hen behaalden uiteindelijk die felbegeerde zetel: Arend Kisteman van de VVD en Faith Bruyning van NSC. Politiek redacteur Lukas Snijders ging bij hen beiden langs om te kijken hoe ze zich voorbereiden op hun bijzondere, nieuwe baan.

Gerelateerd",2023-01-01,2023-11-01,2023-11-20
42789872,Kijk hier het EenVandaag Verkiezingsdebat 2023 terug,EenVandaag,2023-11-20,"Twee dagen voor de verkiezingen was het weer tijd voor het EenVandaag Verkiezingsdebat, live vanuit Rotterdam Ahoy. In een zaal met 1800 studenten probeerden 6 lijsttrekkers de kiezer te overtuigen om te stemmen op hun partij. Kijk het hier terug. 

De lijsttrekkers Dilan Yeşilgöz (VVD), Pieter Omtzigt (NSC), Frans Timmermans (GroenLinks-PvdA), Geert Wilders (PVV), Caroline van der Plas (BBB) en Rob Jetten (D66) debatteerden over de thema's migratie, klimaat en bestaanszekerheid.

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42791918,Enquête grote gemeenten: ruim kwart van sociale huurhuizen naar 'urgenten',NOS.nl,2023-11-13,"Ruim een kwart (27 procent) van de vrijkomende sociale huurwoningen in grotere gemeenten ging vorig jaar naar huurders met een vorm van voorrang. Dat is nadrukkelijk een gemiddelde: de verschillen tussen gemeenten zijn groot. Waar in Groningen 51 procent van de nieuwe verhuringen naar mensen met voorrang ging en in Almere 49 procent, was dat in Enschede vrijwel niets (3 procent).

Van de vrijkomende corporatiewoningen was 9 procent voor asielzoekers met een verblijfsvergunning, de zogenoemde statushouders. Dat alles blijkt uit een enquête van de NOS onder de vijftig grootste gemeenten in Nederland, die door 43 gemeenten volledig is ingevuld.

Het woningtekort op de koop- én huurmarkt is voor Nederlanders een van de belangrijkste onderwerpen bij de aankomende verkiezingen, blijkt uit onderzoek.

Gemeenten hebben allemaal hun eigen woningverdelingssystemen en introduceren in rap tempo nieuwe methodes om de schaarse sociale huurwoningen beter te verdelen. Zolang er niet veel meer extra woningen worden gebouwd, blijft het echter een stoelendans rond steeds hetzelfde beperkte aantal woningen.

Mensen krijgen voorrang in de wachtrij als ze bijvoorbeeld gescheiden zijn met kleine kinderen, weer zelfstandig gaan wonen na een verblijf in een ggz-instelling of als hun oude woning wordt gesloopt. Maar het gaat bijvoorbeeld ook om onderwijzers of verpleegkundigen die het gemeentebestuur graag in de stad wil hebben en die anders geen huis kunnen vinden. Ook statushouders tellen dit onderzoek mee binnen de 27 procent huurders met voorrang in de grotere steden (zie verantwoording onderaan).

Gemiddelde wachttijd zeven jaar

De woningcorporaties zijn in de eerste plaats verantwoordelijk voor de verhuur van deze woningen voor mensen met een kleinere beurs. Komt er een woning beschikbaar, dan gaat die meestal naar de langst wachtende op de lijst. Maar de corporaties moeten daarbij rekening houden met het beleid van de gemeente in kwestie, die er dus voor kan kiezen bepaalde groepen voorrang te geven en die bovendien van het Rijk de opdracht krijgt jaarlijks een bepaald aantal statushouders te huisvesten.

In de grotere gemeenten is de krapte het grootst en zijn de wachttijden voor een sociale woning het langst. Maar ook hier zijn de verschillen groot.

Bij de 43 gemeenten uit het NOS-onderzoek was die wachttijd eind vorig jaar gemiddeld ruim 7 jaar, met uitschieters naar 19 jaar in Amstelveen en Haarlemmermeer. Wie naar Enschede of Ede verhuist, heeft gemiddeld al binnen een half jaar een sociale huurwoning.

Partijen als de PVV, maar ook BBB willen iets doen aan die lange zoektijd door de voorrang voor statushouders bij de verdeling van sommige woningen te schrappen. ""Iedereen is gelijk en dus wacht iedereen even lang"", stelt de BBB.

Het NOS-onderzoek laat zien dat met een dergelijke maatregel jaarlijks 9 procent sociale huurwoningen extra vrij zouden komen. De antwoorden van verschillende gemeenten illustreren vooral hoeveel energie zij steken in een eerlijke en zo efficiënt mogelijke verdeling van de schaarse beschikbare woningen. Er zijn ook gemeenten die geen enkele vorm van urgentie kennen, zoals Enschede.

57.000 corporatiewoningen minder

De afgelopen tientallen jaren is het aantal corporatiewoningen eerder af- dan toegenomen, terwijl het aantal woningzoekenden is gestegen. Volgens cijfers van Aedes, de koepel van woningcorporaties, zijn er door onder meer sloop en verkoop 57.000 sociale huurwoningen minder dan in het jaar 2000. Het zijn er nu een kleine 2,4 miljoen.

Bijbouwen is de belangrijkste oplossing, maar de Groningse hoogleraar vastgoedontwikkeling Arno van der Vlist pleit ook voor prikkels die voorkomen dat hogere inkomens lang in sociale huurwoningen blijven wonen. Als iemands inkomen nu sterk stijgt, kan hij gewoon in zijn corporatiewoning blijven: het zogenoemde scheefwonen. Van der Vlist hamert op het grote belang van meer doorstroming.

'Urgentie', 'bemiddeling', 'labels': het zijn allemaal verschillende vormen van voorrang. Vrijwel iedere gemeente hanteert weer andere definities. Sommige gemeenten rekenen bijvoorbeeld statushouders onder de urgenten, andere niet.

In dit onderzoek is voorrang gedefinieerd als vormen van urgentie en bemiddeling die ertoe leiden dat mensen zonder zo'n status langer op een woning moeten wachten. Inclusief woningen voor statushouders.

Gemeenten als Utrecht en Amsterdam proberen daarnaast de zeer schaarse voorraad woningen zo efficiënt mogelijk te verdelen. Zo kan een gezin bijvoorbeeld een label krijgen waarmee ze alleen een gezinswoning kunnen krijgen; alleenstaanden kunnen dan alleen op kleinere woningen reageren. Als je deze labels ook als voorrang zou betitelen, werden er in Amsterdam in 2022 slechts 22 woningen zonder enige vorm van voorrang verhuurd.",2023-01-01,2023-11-01,2023-11-13
42789884,Vertrouwen in de politiek neemt langzaam toe in aanloop naar de verkiezingen,EenVandaag,2023-11-17,"Voor het eerst in 2 jaar tijd neemt het vertrouwen in de landelijke politiek weer toe. De nieuwe lichting lijsttrekkers en partijen stemt kiezers hoopvol: ""Ik heb meer vertrouwen in de nieuwe generatie dan de oude.""

Dat blijkt uit onderzoek van EenVandaag onder bijna 35.000 leden van het Opiniepanel. Nu bij veel partijen de oude garde heeft plaatsgemaakt voor een nieuwe lichting politici, zien kiezers de toekomst weer iets positiever tegemoet. Al houden ze een slag om de arm: ""Het ziet er rooskleurig uit. Toch is het wachten wat er straks daadwerkelijk gaat gebeuren"", zegt een panellid.

Optimisme toegenomen

Met nog een kleine week tot de Tweede Kamerverkiezingen is het politieke vertrouwen onder burgers iets toegenomen. Waar in de afgelopen 2 jaar nog ongeveer een kwart redelijk tot veel vertrouwen had in de landelijke politiek, is dat nu een derde (33 procent).

Daarmee is het vertrouwen weer terug op het niveau van begin maart 2021. Ook kwamen de Tweede Kamerverkiezingen eraan.

Nieuwe lichting

Dat optimisme linken de panelleden vaak aan de nieuwe lichting lijsttrekkers en partijen die deze verkiezingen meedoen. Zo zijn de verwachtingen rondom Pieter Omtzigt en zijn Nieuw Sociaal Contract (NSC) hooggespannen.

Ook Dilan Yeşilgöz wordt door VVD-aanhangers als 'verfrissend' gezien. En op de linkerflank zien kiezers de fusie tussen PvdA en GroenLinks als een 'positieve ontwikkeling'.

Meer op de inhoud

Ook over het verloop van de verkiezingscampagne klinkt tevredenheid. In de debatten gaat het volgens kiezers weer meer over de inhoud, en minder op de persoon. ""Ik merk dat politici elkaar langer uit laten praten, en dat er meer op elkaar wordt gereageerd"", merkt een van de panelleden op.

Dat is een heel verschil met voorgaande verkiezingen, vinden de panelleden. Zij geven aan dat de huidige kandidaten met hun constructieve houding meer betrouwbaarheid uitstralen dan het demissionaire kabinet. Dat geeft hen de hoop dat er na 22 november echt een andere wind gaat waaien in Den Haag. ""Iedereen, wie je ook spreekt, is ervan overtuigd dat het roer om moet.""

Weinig vertrouwen in demissionair kabinet

Omtzigt te vaag

Toch zijn nog niet alle kiezers ervan overtuigd dat het de goede kant op gaat met de politiek. Twee derde (66 procent) heeft op dit moment weinig tot geen vertrouwen in de politiek. Zij vragen zich af hoeveel er écht zal veranderen als de VVD opnieuw de grootste wordt.

Ook het mogelijke alternatief, NSC, stelt sommigen teleur. Zij geven aan meer verwacht te hebben van het 'weinig vernieuwende' partijprogramma, en vinden dat Omtzigt te lang vaag blijft over belangrijke beslissingen.

'Compromis-coalitie'

Daarnaast wijzen kiezers op belangrijke dossiers als stikstof, klimaat en de woningbouw, waar volgens hen nog weinig vooruitgang geboekt is. Of die in een volgende regering wel aangepakt gaan worden, valt volgens een van de panelleden nog te bezien.

""De problemen worden door iedereen benoemd en erkend, maar de oplossingen lopen zó uiteen dat ik bang ben voor weer een tandeloze compromis-coalitie zonder daadkracht en zonder lange-termijn-visie.""

Meeste vertrouwen onder kiezers van coalitiepartijen

De mate van vertrouwen verschilt sterk per kiezersgroep. Een uitsplitsing naar de politieke voorkeur wijst uit dat het vertrouwen het hoogst is onder de aanhang van partijen die in het vorige kabinet meeregeerden. D66, ChristenUnie, VVD en CDA scoren hier het hoogst.

Het meeste wantrouwen komt uit de achterbannen van onder meer PVV, FVD, BBB, SP en BIJ1, waarvan een ruime meerderheid weinig tot geen vertrouwen heeft in de landelijke politiek. Onder de FVD-stemmers geven zelfs 7 op 10 (70 procent) panelleden aan geen enkel vertrouwen te hebben.

Wantrouwen houdt kiezers weg bij het stemhokje

Voor sommigen is het vertrouwen in de politiek zo laag, dat het hen ervan weerhoudt om gebruik te maken van hun stemrecht. Onder de niet-stemmers in het panel geeft een ruime meerderheid (88 procent) aan dat hun wantrouwen in de politiek een belangrijke reden is om geen stem uit te brengen.

Zij geven aan dat hun wantrouwen in de overheid te maken heeft met een gebrek aan daadkracht. Eén van de niet-stemmers uit het panel geeft aan het zat te zijn te kiezen voor een programma dat na de verkiezingen wordt wegonderhandeld: ""Ik ga pas weer stemmen als ik weet wat ik krijg: als we kunnen stemmen op voorbesproken regeerakkoorden op hoofdlijnen.""

Verkiezingsdebat bij EenVandaag

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789887,"Oud-leraren zijn hard nodig tegen personeelstekorten, maar ze terugkrijgen voor de klas blijkt lastig: 'Dat hun salaris nu goed is, is niet voldoende'",EenVandaag,2023-11-16,"Ze zijn met ruim 80.000 man: de mensen die wel een onderwijsdiploma hebben, maar niet voor de klas staan. Vijf jaar geleden zag het kabinet deze ‘stille reserve’ nog als een van de oplossingen voor het lerarentekort, maar waar zijn die oud-leraren?

""Ik heb altijd gedacht: ik ga het onderwijs in"", vertelt Berber van der Bles-Engel. Het was haar kinderdroom om voor de klas te staan en mensen wat te leren. Die droom kwam uit. Na de pabo kon ze meteen aan de slag bij een school voor speciaal onderwijs in Almere.

'Scholen zijn bedrijven geworden'

Dat beviel in eerste instantie goed, maar al vrij snel spatte haar droom uiteen. ""Scholen zijn gewoon bedrijven geworden. Het onderwijs en de administratie eromheen staan boven de kinderen"", vertelt ze. ""Als een leerling escaleerde, moest ik een plan schrijven. Voordat dat goedgekeurd werd, waren we weken verder. En ondertussen werd de situatie met het kind alleen maar slechter.""

Dat hield ze een kleine twee jaar vol, tot het moment dat ze huilend thuiskwam. ""Ik ben in die periode mijn vader verloren. Op vrijdag was de crematie, maandag stond ik alweer in de klas. Ik voelde altijd druk. Ik werkte in het weekend, sliep slecht en zag steeds meer op tegen het werk. Achteraf gezien was ik gewoon overspannen. Het was wel duidelijk dat ik mijn geluk daar niet ging vinden.""

Werk- en regeldruk

Er zijn veel meer verhalen zoals die van Van der Bles-Engel in het basis- en voortgezet onderwijs. Cijfers van het ministerie van Onderwijs, Cultuur en Wetenschap laten zien dat een kwart van de startende docenten onder de 30 jaar in het voortgezet onderwijs binnen vijf jaar weer stopt.

Te grote klassen en te veel lesuren zijn voorbeelden van de problemen. Ook voor ouder onderwijspersoneel blijkt uit enquêtes en onderzoek dat werk- en regeldruk de hoofdoorzaak zijn om te stoppen.

Organisatie grootste reden

""Uitputting kan leiden tot uitval. En dat geeft een reden om het onderwijs te verlaten en een baan te zoeken die je minder uitput"", ziet Frank Cörvers, hoogleraar Onderwijsarbeidsmarkt aan de Universiteit Maastricht.

""Het gaat ook heel erg over de mogelijkheden om het onderwijs te organiseren zoals je zelf wilt"", ziet oprichter van stillereserve.nl Jan-Willem Duim. Op zijn website vraagt Duim uitstromers onder meer naar hun redenen om te stoppen. Tot nu toe hebben ruim 500 mensen zijn vragenlijst ingevuld. Ook daaruit blijkt dat de organisatie van het onderwijs en de werkdruk de grootste redenen zijn om te stoppen.

Tienduizend fulltime banen tekort

Combineer de uitval van jonge leraren met een grote uitstroom van oudere leraren die na een leven hard werken van hun pensioen gaan genieten en je creëert een tekort. Op dit moment gaat het om zo'n 10.000 fulltime banen. Het ministerie verwacht dat het tekort de komende jaren terug zal lopen vanwege gestegen salarissen, maar experts zijn sceptisch.

""De grote misvatting daarbij is dat leraren kiezen voor het geld"", stelt Klaas van Veen, hoogleraar Onderwijskunde aan de Rijksuniversiteit Groningen. Dat blijkt ook uit cijfers van Duim: ongeveer 40 procent van de gestopte leraren verdient nu meer dan ze in het onderwijs deden. Van Veen: ""Het gaat leraren veel meer om een goede interactie met hun leerlingen.""

Twee derde wil mogelijk terug

Met minder werk- en regeldruk, meer interactie en tijd om te doen waar je goed in bent, houd je volgens de experts mensen in het onderwijs en kun je ze misschien ook weer terugkrijgen. Volgens cijfers van stillereserve.nl is twee derde mogelijk te porren voor een terugkeer.

Maar volgens Cörvers moeten we onszelf niet te snel rijk rekenen. ""Onder de stille reserve vallen onder andere mensen die geen baan hebben, maar wel een bevoegdheid tot leraar. Dat zijn er alleen niet zoveel. En er is een hele groep die wel werkt, maar niet in het onderwijs. De vraag is of je die makkelijk uit hun huidige baan haalt. En dan heb je nog een heel groot deel dat parttime werkt dat je mogelijk meer werk kunt aanbieden.""

'Geen panklare oplossing'

Om een deel van die mensen terug te halen, moet je het werk aantrekkelijker maken. Dat betekent vooral minder werkdruk. Maar dat los je vooral op met meer mensen voor de klas. ""Het is een beetje een slang die in zijn eigen staart bijt.""

""Wij hebben het voortdurend over die stille reserve, want 83.000 mensen zijn er nogal wat"", vervolgt woordvoerder bij de Algemene Onderwijsbond (AOb) Floor de Booys. ""Het is geen panklare oplossing, we zien het echt als iets voor de middellange termijn. Heel veel mensen in het onderwijs hebben een groot hart voor de zaak, dus ik denk dat een deel van die mensen echt wel terug te halen is.""

Financiering

Maar dat gaat geld kosten, zien experts. Tientallen jaren geleden is ervoor gekozen de financiering van het onderwijs op de schop te nemen. Het voortgezet onderwijs was in 1995 als eerste aan de beurt, in 2006 volgde het basisonderwijs. Onderwijskundige Van Veen: ""Dat was in eerste instantie een briljante oplossing om het onderwijs betaalbaar te houden.""

Met de zogenoemde 'lumpsumfinanciering' krijgen scholen een vast bedrag per leerling waarmee ze alles moeten betalen. Niet alleen het personeel, maar ook lesmateriaal en het onderhoud van schoolgebouwen.

'Steeds te weinig geld'

""Alleen blijkt het nu steeds te weinig geld te zijn"", vervolgt Van Veen. ""Steeds weer komen er subsidies om extra handjes in de klas te krijgen, maar die subsidies zijn niet structureel. Dus dat geld en de mensen verdwijnen dan weer."" Met werkdruk als gevolg. En leraren die geen vast contract kunnen krijgen en daarmee hun geluk buiten het onderwijs gaan zoeken.

De stille reserve is dus niet zomaar weer voor de klas te krijgen. Daarvoor moet het onderwijs als geheel aantrekkelijker gemaakt worden, zien deskundigen. ""Dat hun salaris nu goed is, is niet voldoende. Mensen moeten het gevoel hebben dat er een kabinet zit dat een structurele verbetering en een visie voor het onderwijs wil"", vindt de AOb.

'Nationale ramp'

Maar of dat nu ook landt bij politici? ""Ik denk dat het op dit moment niet het onderwerp is waar de kiezers het meest bezorgd over zijn"", ziet Cörvers. ""Maar dit is nog steeds een stille, nationale ramp. Dat leerlingen ook les krijgen van onbevoegde leraren, levert consequenties op. We zien in nationale testen al dat het niveau daalt. We worden minder slim en daar kan onze kenniseconomie onder lijden.""

Van Veen beaamt dat. ""Je moet dit onderwerp niet op de agenda zetten omdat het 't goed doet bij de kiezer. Daarvoor is dit onderwerp veel te belangrijk. En qua financiering: het moet niet alleen maar gaan over het beheersbaar houden van de begroting. Veel meer over de vraag: hoe behouden we goed onderwijs?""

Vragen? Stel ze!

Krapte op de arbeidsmarkt
                        70 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42791939,Yesilgöz: beetje dubbel gevoel bij PSV-Skybox voor Ferry Bouman ,NOS.nl,2023-11-13,VVD leider en minister van Justitie Yesilgöz houdt van tv-series over criminaliteit maar heeft er ook dubbele gevoelens bij.,2023-01-01,2023-11-01,2023-11-13
42789898,"BBB zakt verder weg in zetelpeiling, geen verandering bij drie grootste partijen VVD, NSC en GroenLinks-PvdA",EenVandaag,2023-11-14,"Met nog een week tot de verkiezingen verandert er niets bij de grootste drie partijen in de zetelpeiling van EenVandaag en Ipsos. BBB verliest wel, die partij komt nu op 9 zetels (-3).

De VVD staat op 28 zetels, Nieuw Sociaal Contract blijft op 26 en GroenLinks-PvdA krijgt er 23 (+1). Ondanks die stabiliteit kan er de komende week nog veel veranderen. 8 dagen voor de verkiezingen is pas 40 procent helemaal zeker van zijn of haar keuze.

Weinig beweging

De toegenomen media-aandacht voor de verkiezingen brengt de meeste kiezers ook nu nog niet in beweging. De grootste partijen blijven al een paar weken redelijk stabiel, al nadert GroenLinks-PvdA de VVD en NSC gestaag.

Ook de PVV, die daar achter staat, blijft gelijk. In het onderzoek, dat deels is gehouden voor het laatste RTL-debat, haalt de partij van Geert Wilders 17 zetels.

BBB zakt verder weg

Bij BBB is wel een verschuiving te zien. Die partij had met 30 zetels in april, na de verkiezingswinst bij de Provinciale Statenverkiezingen, even de koppositie in de zetelpeiling. Sindsdien zit de partij in een neerwaartse spiraal.

Vlak voor de Tweede Kamerverkiezingen verliest de partij van Caroline van der Plas er nog 3. Er blijven nu 9 zetels over, bij de partij die momenteel 16 zetels in de Eerste Kamer heeft.

Van der Plas 'wankel', Keijzer 'onzichtbaar'

Waar eerder verlies te wijten was aan het naar de achtergrond raken van het thema stikstof en de oprichting van NSC, klinkt er nu ook kritiek op de boegbeelden. Sommigen vinden Van der Plas 'wankel' overkomen in debatten of vinden premierkandidaat Mona Keijzer te onzichtbaar, blijkt uit onderzoek onder het Opiniepanel.

Ook zijn er kiezers die vinden dat BBB haar programma had moeten laten doorrekenen door het Centraal Planbureau (CPB) en die aangeven toch op een partij te willen stemmen 'die zich heeft bewezen'.

D66 en CDA 

Hoewel de tijd begint te dringen, weten de nieuwe leiders van D66 en het CDA het tij nog niet te keren. Vergeleken met de laatste Tweede Kamerverkiezingen in 2021 staan die partijen er nog altijd ronduit slecht voor.

Rob Jetten staat met zijn D66 nu op 9 (+1), evenveel zetels als BBB dus. En Henri Bontenbal lukt het nog niet om het CDA uit het slop te trekken: zijn partij staat een paar dagen voor de verkiezingen nog steeds op 4.

Weinig kiezers nu zeker van keuze

Met nog een week tot de verkiezingen zijn kiezers iets zekerder geworden van hun keuze. Vier op de tien (40 procent) stemgerechtigden weten nu zeker dat ze gaan stemmen, en op welke partij. Twee weken geleden was een derde zeker van zijn of haar keuze.

Het aandeel zekere kiezers is daarmee iets lager dan bij de vorige Tweede Kamerverkiezingen. In maart 2021 was bijna de helft (46 procent) een week voor de verkiezingen 'geland'.

D66-kiezers onzeker

Vooral mensen die nu zeggen dat ze waarschijnlijk D66 willen stemmen, twijfelen daar nog over. Slechts 30 procent van die groep weet het zeker. Vooral GroenLinks-PvdA kan daar nog van profiteren: mensen die nu bij D66 zitten, overwegen vooral ook die partij nog.

Bij andere partijen zijn meer kiezers overtuigd, maar ook daar kan nog een flinke groep overstappen. Bovendien blijft het onvoorspelbaar hoeveel mensen er daadwerkelijk gaan stemmen.

Over het onderzoek

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42791943,ASML steeds verder meegesleept in chipstrijd tussen VS en China,NOS.nl,2023-11-13,"Nando Kasteleijn

redacteur Tech

Nando Kasteleijn

redacteur Tech

De VS probeert in toenemende mate controle te krijgen over de export van de essentiële chipmachines van ASML. Dat is het gevoel dat nu leeft in Veldhoven, waar het bedrijf is gevestigd. De oorzaak zijn nieuwe restricties van de Amerikanen vorige maand, die met frustratie zijn ontvangen door de chipmachinegigant.

Bovendien bestaat de kans dat het hier niet bij blijft. Dat er nieuwe restricties kwamen, was niet zo verrassend. Washington heeft Den Haag er van tevoren over bijgepraat en ASML wist er dus ook van. Ook de Tweede Kamer toonde zich eind oktober, toen het er in het Vragenuur over ging, kritisch.

De nieuwe maatregelen komen een jaar nadat de VS voor het eerst vergaande stappen had gezet om China's technologische ontwikkeling zoveel mogelijk tegen te gaan. Wie technologisch het verst is, heeft militair overwicht, is de redenering. Amerika zet alles op alles om te voorkomen dat China machtiger wordt.

Gaten te dichten

""De update is bedoeld om all-in te gaan en alle gaten in de regelgeving te dichten"", zegt Emily Benson van de Amerikaanse denktank CSIS. ""Op lange termijn kunnen deze maatregelen zeer grote impact hebben op China's capaciteiten.""

De VS zag in de export van ASML's chipmachines zo'n gat. De allernieuwste machines, EUV (Extreme Ultraviolet), heeft het bedrijf nooit naar China mogen exporteren. Na intensief onderhandelen ging de Nederlandse overheid begin dit jaar akkoord met extra maatregelen, gericht op drie modellen van de oudere DUV-machines (Deep Ultraviolet). Dat zijn machines die al wél in China staan. Daar zijn nu nog eens twee nog oudere modellen bij gekomen.

Hierdoor is er een opmerkelijk verschil ontstaan tussen Nederland en de VS: van Den Haag mag ASML meer machines verschepen dan van Washington. De overheid daar heeft de regels aangepast, waardoor als er alleen al een Amerikaanse schroefje inzit, ze zeggenschap over de export van de machine opeisen (voorheen lag die drempel op 25 procent en daar komt ASML niet aan).

Daar is de chipmachinemaker niet blij mee. Bovendien roept het de vraag op of Amerika ook andere bedrijven in de chipsector of daarbuiten op deze manier op de korrel gaat nemen.

De verwachting is dat over de nieuwste stap de komende tijd op diplomatiek niveau tussen Washington en Den Haag gesprekken gevoerd gaan worden. Maar of die wat zullen opleveren, is de vraag. Demissionair minister Schreinemacher (Buitenlandse Handel) heeft ook aangekondigd naar Brussel te stappen.

Een maand eerder kwam de Chinese fabrikant Huawei nog met een verrassing. Het bedrijf, dat sinds 2020 op de zwarte lijst staat van de VS waardoor het niet aan geavanceerde chips zou moeten kunnen komen, had een nieuwe telefoon met een geavanceerde 5G-chip.

De chip was gemaakt op 7 nanometer (nm) bij de Chinese fabrikant SMIC, op een DUV-machine van ASML en een reeks aan machines van andere bedrijven. Iets waar al die partijen geen invloed op hebben, aangezien de klant bepaalt wat er geproduceerd wordt.

Het aantal nanometers geeft de ontwikkeling aan in de chipsector. Hoe kleiner het getal, hoe sneller en energiezuiniger de chip. De ontwikkeling is al verder: met ASML's EUV-machines worden door de Taiwanese fabrikant TSMC chips op 3 nm geproduceerd. Die zitten in de allernieuwste iPhone.

Onderhoudscontracten kunnen ontwikkeling afremmen

Dat een Chinese fabrikant op grote schaal 7 nm kan produceren, was te verwachten, zegt Jan-Peter Kleinhans van de Duitse denktank Stiftung Neue Verantwortung. ""TSMC deed dit vijf jaar geleden al en we wisten dat SMIC er ook mee bezig was.""

De enige manier waarop de VS de productie verder zou kunnen afremmen, is via de zogeheten onderhoudscontracten die ASML heeft met fabrikanten in China. Die zijn van levensbelang: zonder dergelijke contracten stoppen de machines, afhankelijk van het type, na enkele weken of maanden met werken. Het missen van één onderdeel kan al fataal zijn.

""Ik ga ervan uit dat de VS het ASML niet zomaar toestaat om onderhoud van nieuwere machines in China voort te zetten"", zegt Kleinhans. ""De grote vraag is hoe de Amerikaanse en Nederlandse overheid daarmee om zullen gaan."" Het kabinet wil dit per geval bekijken, om zo problemen in de bredere chipketen te voorkomen. De verwachting is dat ASML er wel degelijk iets van gaat merken.

Kleinhans schat in dat 7 en 6 nm-chips de laatste zijn die China op grote schaal zal kunnen maken. 5 nanometer en kleiner maken zonder EUV noemt hij echt heel moeilijk.",2023-01-01,2023-11-01,2023-11-13
42789902,Kleine partij LEF gaat acties voor aandacht niet uit de weg: komende dagen meer 'guerilla-acties' gepland,EenVandaag,2023-11-13,"Nu de laatste volle week voor de verkiezingen is begonnen, wordt de eindsprint ingezet door de partijen. Waar grote partijen zich vooral bezig houden met wel of niet regeren, zetten kleine partijen als LEF alles in om aandacht te krijgen. 

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789939,Nog 1 jaar tot de Amerikaanse presidentsverkiezingen: dit moet je in de gaten houden,EenVandaag,2023-11-07,"Keert Donald Trump terug in het Witte Huis of krijgt Joe Biden een tweede termijn als president? Over precies een jaar zijn de verkiezingen in de Verenigde Staten, Amerika-kenner Tom van 't Einde vertelt wat we het aankomende jaar kunnen verwachten.

Op dinsdag 5 november 2024, vandaag precies over een jaar, gaan de Amerikanen weer naar de stembus om een nieuwe president te kiezen. Ja, er zijn zeker wat debatten geweest, maar het politieke circus lijkt nog niet echt te zijn losgebarsten. De voornaamste reden daarvoor: het wordt zeer waarschijnlijk weer Donald Trump tegen Joe Biden, net als in 2020.

Politiek jaar ingekort

In de peiling van The New York Times gaat Trump nu aan kop. In vijf van de zes zogenoemde swing states, de staten die het verschil kunnen maken tussen de Democraten en de Republikeinen, komt Trump op dit moment als winnaar uit de bus. President Biden moet dus aan de bak.

En waar normaal in het jaar voor de verkiezingen al de aftrap plaatsvindt van het verkiezingscircus, is dat deze keer anders. ""Het politieke jaar is wat ingekort, om het voor beide partijen behapbaarder te houden"", vertelt Tom van 't Einde, Amerika-kenner bij EenVandaag.

Eerste voorverkiezingen

De Republikeinen trappen begin volgend jaar de voorverkiezingen traditiegetrouw af in de staat Iowa. De Democraten deden dat vroeger ook, maar beginnen nu ergens anders. Die houden hun eerste voorverkiezing deze keer in South Carolina, een staat die gunstiger voor hen is.

""In Iowa wonen bijna alleen maar witte mensen. Het is ook een dunbevolkte staat, waardoor de Democraten het niet langer terecht vinden dat die staat als eerste aan de beurt is"", legt Van 't Einde uit. ""Ze kiezen voor een staat waarvan de bevolking een betere dwarsdoorsnede van de Amerikaanse samenleving is: South Carolina.""

'Gepolariseerder dan ooit'

Bij ons in Nederland is er misschien nog niet zoveel aandacht voor de Amerikaanse verkiezingen, maar dat betekent volgens hem niet dat de campagne minder hard zal worden. ""Ik denk dat het gepolariseerder dan ooit zal worden.""

""Er is namelijk een grote groep die de strafzaken tegen Trump nog steeds ziet als een heksenjacht"", vervolgt hij. ""En tel daar de extreem conservatieve flank die de Republikeinse partij nog steeds in haar macht heeft, bij op."" Van 't Einde verwacht dan ook dat het een spannend jaar wordt.

Geen echte uitdagers

Al heeft zowel Trump als Biden geen échte uitdager, ziet de Amerika-kenner. ""Aan Trumps kant was dat gouverneur Ron DeSantis van Florida, maar hij komt niet in de buurt van Trump en veel mensen twijfelen of hij wel geschikt is. Er is niemand bij de Republikeinen die echt kans maakt om Trump van zijn troon te stoten.""

Aan de Democratische zijde heeft zich tot nu toe één echte tegenkandidaat gemeld: parlementslid Dean Phillips. 'Een jongere variant van Biden', noemt Van 't Einde hem. ""Binnen de partij zijn ze daar niet blij mee, omdat iedereen ervan doordrongen is dat het beter is om alle energie in één kandidaat te steken. De angst is groot dat een tegenkandidaat te veel energie kost, waardoor Biden kostbare stemmen misloopt.""

Strafzaken tegen Trump

Wat het jaar voor de stembusgang deze keer ook anders maakt, zijn volgens Van 't Einde de grote strafzaken die volgend jaar maart tegen Trump beginnen. ""Hij zit dan middenin de eerste voorverkiezingen. En voor het eerst in de geschiedenis moet een verkiezingskandidaat zich dan verantwoorden voor de rechtbank.""

Maar dat kan vooral versterkend werken voor Trump, denkt hij: ""De hardcore Trump-aanhangers zullen er meteen hun gelijk in zien, dat het allemaal een complot tegen Trump is. Trump stijgt altijd in de peilingen als er aandacht voor hem is, ook als hij slecht in het nieuws komt. Aandacht is zijn brandstof.""

Kalender Amerikaanse verkiezingen

Hoge leeftijd van Biden

Ondertussen wordt er bij Biden veel gepraat over zijn leeftijd, hij wordt deze maand namelijk 81 jaar. Een record: niet eerder deed een president op zo'n hoge leeftijd nog een gooi naar een tweede termijn. ""Vriend en vijand kijken met zorg toe hoe dat zich ontwikkelt"", vertelt Van 't Einde.

En dat Biden ouder is geworden is sinds de laatste verkiezingen ook echt aan hem te zien: ""Als je kijkt naar hoe hij er 2 jaar geleden bij liep, dan zie je echt een verschil. Hij komt moeilijker uit z'n woorden, is veel stijver. De vorige verkiezingen had hij echt nog kracht in zijn stem, maar dat is nu wel echt veranderd."" De president zelf vindt het overigens onzin dat van zijn leeftijd een ding wordt gemaakt: ""Hij doet het af als leeftijdsdiscriminatie.""

'Succesvolle president'

Wat Biden helpt, is dat hij als president succesvol is, zegt de Amerika-kenner. ""Dat is ook zijn antwoord op de kritiek over zijn leeftijd: 'Kijk naar wat ik doe, hoe effectief ik ben.' Hij is er, zoals hij van tevoren ook zei, voor alle partijen.""

""De economie draait ook als een tierelier, de werkloosheid is nog nooit zo laag geweest en hij heeft de benzineprijzen naar beneden gekregen"", ziet Van 't Einde. ""Op het wereldtoneel is hij ook een enorme belangrijke speler, een echte verbinder. Anders hadden wij nu als Europa ook nooit zo eensgezind achter Oekraïne gestaan.""

Waar is Kamala Harris?

Net als de vorige keer is Kamala Harris de running mate van Biden. De verwachtingen waren hoog gespannen bij haar aantreden, maar het blijft stil rondom de vicepresident. En dat is niet slim, denkt Van 't Einde. ""Juist omdat het zoveel over Bidens leeftijd gaat, zouden ze haar veel beter kunnen profileren. Dat je als Democraat niet alleen op Biden stemt, maar ook op Harris (59) als vicepresident.""

In het Witte Huis gaat het gerucht dat Harris te licht wordt bevonden voor de functie van vicepresident, weet de Amerika-kenner. ""En ze heeft het migratiedossier op haar bordje. Dat is zo'n moeilijk dossier, dat je daarmee ook bijna niet goed uit de verf kunt komen.""

'Running mate' van Trump?

Mike Pence was vicepresident onder Trump, maar die keerde zich na de bestorming van het Capitool van 6 januari 2021 tegen zijn toenmalige baas. Pence was op het moment van de bestorming in de Senaat en liep zelf gevaar. Hij ziet Trump als hoofdverantwoordelijke voor de bestorming.

Pence stelde zich eerder dit jaar ook kandidaat voor het presidentschap, maar trok zich vorige maand weer terug. Hij maakte volgens Van 't Einde dan ook geen schijn van kans, omdat veel Republikeinen hem als verrader zien. Vivek Ramaswamy gooit nu hoge ogen als vicepresidentskandidaat. De miljardair ontpopt zich tot een 'Trump light' en lijkt er alles aan te doen om uiteindelijk als Trumps running mate mee te kunnen doen aan de verkiezingen.

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789947,Waarom komt er geen tijdelijke asielstop? En andere vragen over het tekort aan opvangplekken beantwoord,EenVandaag,2023-11-05,"De Eerste Kamer gaat door met de behandeling van de spreidingswet. Met die wet kunnen gemeenten worden gedwongen om asielzoekers op te vangen, voor wie er nu niet genoeg plekken zijn. Wij vroegen wat jullie willen weten over de asielopvang. 

Jullie vragen worden beantwoord door asieljurist Myrthe Wijnkoop (Instituut Clingendael) en bestuurskundige gespecialiseerd in migratiebeleid Karin Geuijen (Universiteit Utrecht).

1. Hoe groot is het tekort aan opvangplekken?

De behoefte aan opvangplekken verandert steeds, onder anderen door wisselende aantallen asielzoekers die Nederland binnenkomen. Toch moet het Centraal Orgaan opvang asielzoekers (COA) altijd zorgen voor voldoende opvangplekken. Het probeert daarom met berekeningen te voorspellen hoeveel plekken er nodig zullen zijn.

Afgelopen oktober zouden er 70.697 plekken noodzakelijk zijn om alle asielzoekers (met recht op opvang) een plek te kunnen bieden, werd in april van dit jaar voorspeld. Een groot deel van deze plekken, bijna 50.000, was al beschikbaar. Maar er zouden nog bijna 21.000 plekken extra nodig zijn.

Geuijen wijst erop dat voorspellingen over het aantal asielzoekers dat naar Nederland komt en over het aantal opvangplekken dat nodig zal zijn, vaak niet kloppen. Dat blijkt ook dit jaar het geval. Op dit moment worden 60.849 asielzoekers opgevangen door het COA. Dat zijn er dus bijna 10.000 minder dan voorspeld.

Het tekort is zo'n 2 jaar geleden ontstaan, vertelt Myrthe Wijnkoop. ""Na de COVID-periode steeg het aantal asielverzoeken weer wat na een eerdere daling. Er kwamen relatief veel nareizigers, die tijdens corona moeilijk voor gezinshereniging naar Nederland konden komen. Ook waren er meer verzoeken vanwege crises zoals die in Syrië, Afghanistan en Jemen."" Dat terwijl vóór de COVID-periode juist veel opvangplekken waren gesloten. ""Dat was niet handig, want je weet nooit wanneer je die plekken weer nodig gaat hebben.""

Het tekort aan opvangplekken wordt groter doordat mensen die al een verblijfsvergunning hebben gekregen niet 'doorschuiven', zegt bestuurskundige Karin Geuijen. ""Er zijn nu ongeveer 16.000 mensen die nog in asielzoekerscentra zitten, omdat gemeenten geen woonruimte voor hen kunnen regelen. Mensen die nog in hun aanmeldprocedure zitten kunnen daardoor niet terecht."" Dit is overigens geen nieuw probleem dat rechtstreeks gekoppeld is aan de wooncrisis. Het tekort aan aanbod van huisvesting voor vluchtelingen in gemeentes speelt al ruim 15 jaar.

2. Wie heeft er recht op een (tijdelijke) opvangplek?

""Iedereen die in Nederland asiel aanvraagt en zich meldt bij het aanmeldcentrum in Ter Apel, heeft recht op een opvangplek in een asielzoekerscentrum tijdens de hele procedure"", zegt asieljurist Wijnkoop. ""Als mensen na die procedure van de IND (Immigratie- en Naturalisatiedienst) een vergunning krijgen, moeten ze worden uitgeplaatst naar gemeenten, die de huisvesting regelen. Als mensen na de procedure worden afgewezen, moeten ze binnen 28 dagen de opvang verlaten.""

Personen die weigeren te vertrekken, kunnen in detentie worden geplaatst, voegt Wijnkoop toe. ""Er bestaat nog wel de mogelijkheid om in (hoger) beroep te gaan tegen de afwijzing of om een nieuwe aanvraag in te dienen, maar er komt een punt waarop het recht op opvang niet langer geldt.""

3. Wie bepaalt wanneer er nieuwe opvanglocaties bijkomen?

""Uiteindelijk bepalen de regering en de politiek hoeveel geld het COA krijgt om nieuwe opvangplekken te realiseren"", zegt Wijnkoop. ""Er wordt berekend hoeveel opvangplekken er nodig zijn, wat de kostprijs is van die plekken en hoeveel geld het COA krijgt.""

Het COA heeft een aantal 'eigen' opvangplekken, maar dat zijn er lang niet voldoende. Daarom is het afhankelijk van gemeenten en moet het met hen overleggen over aanvullende geschikte locaties. ""Er zijn een paar gemeenten met permanente asielzoekerscentra, maar verreweg de meeste overeenkomsten tussen het COA en gemeenten zijn tijdelijk"", zegt Geuijen. ""Dat betekent dat er voortdurend opnieuw onderhandeld moet worden met gemeenten. Dat geeft kost heel veel tijd en moeite en geeft veel onrust in buurten.""

""De overeenkomsten zijn nu nog vrijwillig, maar met de spreidingswet wordt voorgesteld om het aantal opvangplekken eerlijk te verdelen over alle gemeentes. Gemeentes kunnen dan niet meer weigeren.""

De spreidingswet uitgelegd

4. Hebben bepaalde vluchtelingen voorrang op anderen?

""Iedereen heeft hetzelfde recht op opvang bij een asielaanvraag"", zegt Wijnkoop. ""Nederland heeft een zogenoemd één-status-stelsel, wat inhoudt dat we (in tegenstelling tot de meeste landen om ons heen) geen onderscheid maken tussen mensen die asiel aanvragen op grond van persoonlijk risico en mensen die dat doen op grond van de algemene situatie in hun thuisland. Hun recht op opvang zijn hetzelfde.""

""Wat met de Oekraïners een beetje anders is gegaan, is dat zij buiten de gewone asielprocedure zijn opgevangen"", vertelt Wijnkoop. ""Voor hen zijn aparte opvangplekken gemaakt, die onder gemeenten vallen en niet onder het COA. Het lijkt daarom misschien alsof die groep voorrang heeft gekregen op andere groepen. Maar formeel is dat niet zo.""

5. Waarom wordt er geen opvang geregeld in het land van herkomst of op een veilige plek in dat land?

Volgens Geuijen is het een groot misverstand dat de meeste vluchtelingen naar Europa komen. 70 procent van de vluchtelingen wordt opgevangen in een buurland, blijkt uit cijfers van VN-vluchtelingenorganisatie UNHCR. ""Van de mensen die in Europa asiel aanvragen, komt slechts 5 procent in Nederland terecht"", weet Geuijen. ""En het is niet zo dat Nederland veel meer asielzoekers opvangt dan andere Europese landen. Duitsland neemt bijvoorbeeld veel meer mensen op, verreweg de meeste in Europa.""

Ze legt uit: ""We proberen als Europa al heel lang af te spreken dat ieder land een bepaald percentage asielzoekers moet opnemen, afhankelijk van de bevolkingsgrootte en het nationaal inkomen. Dat blijkt steeds niet te lukken. De Zuidelijke landen zoals Italië en Griekenland vinden dat de Noordelijke landen meer asielzoekers moeten opvangen die in de Zuidelijke landen aan zijn gekomen en niet hen ervoor moeten laten opdraaien. De Noordelijke landen zeggen dat de asielzoekers die in bijvoorbeeld Spanje, Italië of Griekenland zijn aangekomen daar ook de asielprocedure moeten doorlopen.""

""Een aantal Oost-Europese landen zoals Hongarije en Polen wil helemaal geen asielzoekers opnemen. Er wordt nu over gesproken of verschillende landen verschillende taken zouden kunnen kiezen: de opvang van asielzoekers, de terugkeer van afgewezen asielzoekers organiseren, of andere landen betalen voor deze taken"", vertelt Geuijen.

Mensenrechtjurist Wijnkoop zou het wel goed vinden als Europa investeert in het verbeteren van opvangplekken in de landen van herkomst en buurlanden. ""Mits het daar veilig is voor iemand, lijkt het me goed als Europa landen probeert te ondersteunen om betere bescherming te bieden en betere asielprocedures op te zetten. Je kunt het zeker niet één-op-één zeggen, maar misschien zou dat ook voorkomen dat mensen naar Europa komen, omdat ze dan bescherming en een beter toekomstperspectief hebben."" 

6. Waarom komt er geen tijdelijke asielstop? 

""Omdat dat niet mag"", zeggen Wijnkoop en Geuijen. ""Als land mag je niet iemand terugsturen naar een land waar diegene gevaar loopt. Dat is echt een basisregel in het internationale recht. Je moet altijd in een procedure met bepaalde waarborgen onderzoeken of iemand veilig terug kan of niet. Nederland kan ook juridisch aansprakelijk worden gesteld als we dat niet doen"", verduidelijkt Wijnkoop.

Ook praktisch is het niet haalbaar, zegt ze, vanwege de Europese samenwerking. ""Als Nederland telkens asielzoekers wegstuurt aan de grens, zullen onze buurlanden daar niet blij mee zijn. We hebben samen afspraken gemaakt en daar moeten we ons aan houden.""

Daarnaast is het ook moreel niet te verantwoorden, vindt Geuijen. ""Als één land een asielstop instelt, zullen andere landen dat ook willen doen. Maar daardoor zullen vluchtelingen die voor hun leven vrezen, nergens meer bescherming kunnen krijgen.""

7. Is het voor de rijksoverheid en gemeenten moeilijker om nieuwe locaties te openen als dit onderwerp extra wordt uitgelicht in de media?

Wijnkoop denkt dat het altijd al lastig is geweest. ""Maar dat het nu zo'n groot issue is, dat helpt denk ik inderdaad niet. Ik denk dat bijvoorbeeld lokale politici het ook ervaren als een groot probleem, omdát het zo geframed wordt in het maatschappelijk debat."" Geuijen vindt het opvallend dat de komst van 35.000 asielzoekers in 2022 werd ervaren als een crisis, terwijl de komst van 85.000 Oekraïense vluchtelingen in datzelfde jaar gezien werd als een praktische uitdaging waarvoor Nederland een oplossing heeft geregeld.

Het maatschappelijk debat klopt ook niet altijd met de praktijk, vertelt ze. ""Uit onderzoek blijkt bijvoorbeeld dat veel mensen geen asielzoekerscentrum in hun buurt willen, maar die tegenzin ebt snel weg als er toch een opvanglocatie komt. Mensen merken er eigenlijk weinig van.""

Natuurlijk zijn er wel eens problemen, zoals de overlast in Ter Apel, erkent Geuijen, ""maar over het algemeen blijken overlast en criminaliteit niet toe te nemen na de komst van een asielzoekerscentrum.""

EenVandaag Vraagt

Vragen? Stel ze!

Asielcrisis
                        395 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42789950,6 partijleiders en zo'n 2.000 jongeren in Ahoy: alles over het grote EenVandaag Verkiezingsdebat 'De Toekomst van Nederland',EenVandaag,2023-11-04,"Het is 2 dagen voor de Tweede Kamerverkiezingen hét hoofdpodium om de zwevende kiezers nog te overtuigen: het grote EenVandaag Verkiezingsdebat op 20 november vanuit Ahoy. 6 lijsttrekkers debatteren met elkaar over migratie, klimaat en bestaanszekerheid.

De lijsttrekkers die meedoen zijn Dilan Yeşilgöz (VVD), Pieter Omtzigt (NSC), Frans Timmermans (GroenLinks-PvdA), Geert Wilders (PVV), Caroline van der Plas (BBB) en Rob Jetten (D66). In wisselende samenstellingen debatteren ze onder leiding van Pieter Jan Hagens in totaal 50 minuten met elkaar. Over migratie (VVD, NSC, PVV en D66), klimaat (GroenLinks-PvdA, PVV, BBB en D66) en bestaanszekerheid (VVD, NSC, GroenLinks-PvdA en BBB).

2.000 studenten

Het zijn de grote thema's van deze tijd, die bepalend zijn hoe Nederland er de komende jaren uit komt te zien. In de zaal zitten zo'n tweeduizend studenten (mbo, hbo en universiteit) uit Rotterdam. In korte filmpjes vertellen ze hoe zij tegen die onderwerpen aankijken en wat zij verwachten van politiek Den Haag.

Het hele debat is ook live te volgen op NPO Radio 1, gepresenteerd door Suzanne Bosman en met duiding voor en na de uitzending van politiek commentator Joost Vullings van EenVandaag en het EenVandaag Opiniepanel.

Nog twee extra debatten

In het weekend voor het grote debat staan de uitzendingen van EenVandaag ook helemaal in het teken van de verkiezingen. Op vrijdag 17 en zaterdag 18 november gaan andere partijen met elkaar in discussie.

Lilian Marijnissen (SP), Mirjam Bikker (ChristenUnie) en Henri Bontenbal (CDA) gaan vrijdag met elkaar in debat over wonen en over de vraag hoe zij het vertrouwen in de politiek denken te kunnen herstellen. Op zaterdag is het de beurt aan Stephan van Baarle (DENK), Laurens Dassen (Volt) en Joost Eerdmans (JA21) om het tegen elkaar op te nemen. Dan gaat het over de thema's migratie en klimaat.

In deze twee uitzendingen komen leden van het Opiniepanel aan het woord en ondersteunt Charlotte Nijs de debatten met onderzoeken van het EenVandaag Opiniepanel.

Overzicht

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42791998,Verstappen evenaart Vettel • Ook record voor Red Bull in Las Vegas,NOS.nl,2023-11-19,"10:06

Tot volgende week

Hiermee sluiten we het liveblog af voor vandaag. Bedankt voor het volgen en graag tot volgende week.

Dan staat in Abu Dhabi de laatste race van het seizoen op het programma.

09:20

De uitslag

10:00

Record voor Red Bull

Formula 1

@F1

20 RACE WINS IN A SEASON 🤯

Red Bull Racing have broken the record for the most wins by a Constructor in a single season! 👏

A herculean effort 💪

#LasVegasGP #F1 @redbullracing https://t.co/duUJ8eMLMF

9:45

19 november 2023

Ook Red Bull boekt als renstal een record, met zijn twintigste zege van het seizoen. Mercedes wist in 2016 negentien zeges te behalen.

Van de twintig overwinningen kwamen er achttien op naam van Verstappen en twee van Pérez.

09:54

Verstappen evenaart Vettel

Meeste Formule 1-zeges

Het is de zesde zege op rij voor Verstappen. Maar belangrijker nog: hij evenaart Sebastian Vettel als het gaat om het totaal aantal GP-zeges.

Met 53 overwinningen heeft Verstappen alleen nog Lewis Hamilton en Michael Schumaher boven zich staan. En dat blijft nog minimaal twee jaar zo, want het gat bedraagt bijna veertig overwinningen.

09:35

Brede lach

Zo breeduit hebben we Verstappen het hele weekend nog niet zien lachen. Met een glimmende beker, een gouden medaille en een magnumfles champagne sluit hij het weekend af.

Oracle Red Bull Racing

@redbullracing

👑🏆 https://t.co/0cnEEjvsKH

9:35

19 november 2023

09:29

Pérez zeker van tweede plek in WK-stand

Het was net geen een één-tweetje voor Red Bull in de GP van Las Vegas, maar in de WK-stand hebben Verstappen en Pérez de eerste twee plekken wel voor zich opgeëist.

Pérez kan met nog één race te gaan niet meer worden ingehaald door Lewis Hamilton. De Brit is 

09:22

Horner: 'Ik denk dat Max van gedachten veranderd is'

Teambaas Christian Horner denkt criticaster Max Verstappen na zijn zege een stuk positiever is over het circuit in Las Vegas. ""Hij is dol op races als vandaag"", zegt Horner tegen Sky Sports.

""Hij kwam door de tijdstraf op achterstand, maar hoe hij zich terugvocht... ik denk dat hij van gedachten veranderd is over Vegas.""

""Door de lay-out van het circuit is het een leuke race geworden. Het asfalt was glad, daardoor moesten de coureurs hard werken vandaag.""

09:08

Het Wilhelmus

Formula 1

@F1

Your podium stars for the inaugural Las Vegas Grand Prix! 💫

🥇 @Max33Verstappen 
🥈 @Charles_Leclerc
🥉 @SChecoPerez 

#LasVegasGP #F1 https://t.co/EDFmHt7Uxr

9:00

19 november 2023

Daar staat de topdrie op het podium bij het Belaggio Hotel. In Las Vegas klinkt het Wilhelmus, het is de achttiende keer dit seizoen dat het Nederlandse volkslied gespeeld wordt na een race.

09:01

Eerste reactie Verstappen

""Het was een hele zware race"", begint Verstappen. ""Bij de start remden Charles en ik allebei heel laat, ik verloor wat grip en ging daardoor wijd. Doordat ik een straf kreeg, kwam ik op achterstand.""

""Ik moest heel wat auto's voorbij, maar na de tweede safetycar kon ik er volle bak voor gaan. De DRS was hier erg krachtig. Daardoor kon er veel worden ingehaald en werd het een goede race. Er was zeker veel spektakel.""

""Het publiek hier was geweldig, ik hoop dat ze genoten hebben. Dat hebben wij zeker gedaan. We komen volgend jaar zeker terug en kunnen hopelijk een soortgelijke race neerzetten.""

08:56

Eerste reactie Leclerc

""Wat een race, ik heb er echt van genoten. Natuurlijk ben ik teleurgesteld dat ik niet gewonnen heb, maar dit is het beste dat ik kon doen. We waren overall heel sterk en na het incident bij de start kon ik Max weer inhalen"", zo luidt de eerste reactie van nummer twee Leclerc.

""We hadden pech met de safetycar. We besloten geen pitstop te maken omdat we wisten dat de rest dat wel zou doen. We kozen voor een betere positie op de baan. Daardoor kregen we het moeilijker met de banden aan het einde van de race.""

Leclerc is in tegenstelling tot Verstappen wel erg enthousiast over de race in Vegas: ""De start van het weekend was nog niet best, maar ik ben erg blij hoe het geëindigd is. Het was zo ongelooflijk om hier te rijden, er is niets beters dan om hier te rijden. De energie hier in de stad is ongelooflijk, ik heb ervan genoten.""

08:52

Eerste reactie Pérez

""De race begon moeizaam met flink wat schade. Mijn voorvleugel was gebroken, waardoor ik helemaal achteraan terechtkwam. Eén voor één kon ik de auto's voor me inhalen"", blikt Pérez terug op zijn derde plaats.

""Dankzij de safetycar kwam ik terug in de race. In de laatste stint had ik echt een goed tempo. Het was lastig met de wind, ik had soms moeite om de auto op de baan te houden.""

""Op het einde had ik Charles daar niet verwacht"", zegt hij over de verloren strijd om P2. ""Hij reed 0,7 seconde achter me en opeens ging hij er in de remzone voorbij. Goed gedaan van hem.""

08:43

'Maxplaining'

Formula 1

@F1

The Max Verstappen podcast on wheels! 🎧😂

#LasVegasGP #F1 https://t.co/AsbR8PI5JL

8:42

19 november 2023

In een auto wordt de topdrie naar het podium bij de fonteinen van het Belaggio Hotel gebracht. Verstappen legt nog even uit hoe het allemaal gegaan is. Leclerc en Perez luisteren aandachtig.

08:36

Viva Las Vegas

Tijdens zijn ereronde zingt Verstappen 'Viva Las Vegas' van Elvis over de boordradio. Is hij plotseling toch van de race in het gokparadijs gaan houden? Of moeten we dit cynisch interpreteren? We vermoeden het laatste. 

08:32

Finish

Verstappen wint, voor Leclerc en Pérez. In een van de laatste bochten weet de Ferrari de Red Bull toch nog te passeren.

Formula 1

@F1

LAP 50/50

LECLERC TAKES P2 ON THE LAST LAP FROM PEREZ!!!

Unreal stuff by the Ferrari driver 👏🤯

#LasVegasGP #F1 https://t.co/BdjWcNbxvb

8:34

19 november 2023

08:30

Ronde 49/50 | Nog een uitvaller

Ook Tsunoda, die toch al achteraan reed, valt nu uit met een technisch probleem. Hij is de derde uitvaller.

Leclerc dringt ondertussen aan bij Pérez, maar kan nog geen poging wagen.

Justin Bieber staat al klaar om Verstappen af te vlaggen als winnaar.

08:27

Ronde 47/50 | Hamilton naar P8

Hamilton weet Alonso in te halen pakt de achtste plaats. Ondertussen is Leclerc er toch weer in geslaagd om binnen DRS-afstand van Pérez te komen en krijgen we wellicht nog een strijd om de tweede plek.

Achterin het veld schuift Hulkenberg van de baan. De coureur van Haas lijkt na Norris de tweede uitvaller van de dag te worden.

08:24

Ronde 45/50 | Stand van zaken

Verstappen rijdt 4 seconden voor Pérez. Als hij geen fout maakt, wint hij ook deze race. Dit is de toptien:

Russell heeft nog een tijdstraf van 5 seconden openstaan na zijn touché met Verstappen en zal daardoor enkele plekken verliezen.

08:22

Ronde 43/50 | Pérez naar P2

Leclerc schuift op zijn versleten banden kort van de baan en wordt gepasseerd door Pérez. Het wordt een één-tweetje voor Red Bull in Vegas.

Leclerc heeft 9 seconden voorsprong op Ocon, die vierde rijdt. Maar hij gaat op die oude banden nog heel wat tijd verlizen.

Piastri reed net nog vierde, maar moest nog een pitstop maken en zakt terug naar de twaalfde plek.

08:20

Ronde 42/50 | Strijd om P2

Verstappen lijkt zeker van de winst, achter hem strijden Leclerc en Pérez om de tweede plek.

De Ferrari-coureur heeft oudere banden, maar Pérez kan maar geen inhaalactie wagen. Hij rijdt al een hele tijd op 0,5 seconde.

08:15

Ronde 39/50 | Verstappen buiten DRS

Verstappen weet zijn voorsprong op Leclerc al snel boven de seconde te krijgen. Hij verbetert de snelste raceronde en geeft de concurrentie het nakijken.

08:13

Ronde 38/50 | Verstappen pakt de leiding

Hij heeft er vandaag hard voor moeten werken, maar Verstappen is weer de leider in Las Vegas. Hij stuurt Leclerc, die nog wel fel verdedigt voorbij en lijkt op weg naar de zege.

Ondertussen wordt Norris na zijn crash naar een ziekenhuis gebracht, voor de zekerheid meldt zijn team McLaren.

08:11

Ronde 36/50 | Verstappen passeert teamgenoot

Pérez lijkt een probleem te hebben en verliest vrij veel tijd. Verstappen kan hem op het lange rechte stuk inhalen en ligt nu tweede vlak achter Leclerc.

08:08

Ronde 35/50 | Leclerc herovert leiding, Verstappen nadert

Verstappen brengt de snelste raceronde op zijn naam en loopt verder in. Deze ronde is hij een halve seconde sneller dan Pérez.

Ook Leclerc nadert Pérez en kan de leiding zelfs afpakken van de Mexicaan. Verstappen zit er inmiddels vlak achter

08:06

Ronde 34/50 | Verstappen naar P3

Verstappen gaat Piastri soepeltjes voorbij en ligt nu derde. Alleen Leclerc en Pérez rijden nog voor de wereldkampioen.

08:04

Ronde 32/50 | Pérez nieuwe leider

Op zijn nieuwere banden weet Pérez nu Leclerc in te halen. De Mexicaan neemt de leiding en moet nu zorgen dat hij Verstappen voorblijft.

De Nederlander ligt vierde en is op weg naar Piastri. Leclerc rijdt nog 1,5 seconde voor de Australiër.

08:02

Ronde 32/50 | Verstappen naar P4

Verstappen weet Gasly in te halen en verovert de vierde plek.

Ondertussen dringt Pérez aan bij leider Leclerc. Als de Mexicaan er voorbij komt, dan heeft hij misschien wel de beste papieren om te gaan winnen vandaag.

07:58

Ronde 29/50 | Straf voor Russell

Russell wordt als schuldige aangewezen voor het incident met Verstappen en krijgt een tijdstraf van 5 seconden. De Birt van Mercedes is al weggezakt naar de negende plek.

Ondertussen wordt de race hervat, met Leclerc voor Pérez, Piastri, Gasly en Verstappen.

07:54

Ronde 28/50 | Onderzoek naar Verstappen en Russell

De wedstrijdleiding meldt dat het onderzoek doet naar het incident tussen Verstappen en Russell, wegens het veroorzaken van een botsing. 

""Het leek erop dat hij me helemaal niet gezien heeft. Hij stuurde gewoon de bocht in"", zegt Verstappen.

In de volgende ronde gaat de safetycar weer naar binnen.

07:52

Ronde 26/50 | Safetycar

Er moet een safetycar komen om de losse onderdelen van Verstappen en Russell op te ruimen.

Ideaal voor leider Pérez, die nu een pitsop kan maken. Ook Verstappen gaat naar binnen, Leclerc blijft wel buiten op zijn oudere banden en herovert de leiding. Verstappen zakt terug naar P5.

07:50

Ronde 25/50 | Verstappen raakt Russell

Verstappen haalt Russell in, maar de twee auto's maken flink contact met elkaar. De onderdelen vliegen in het rond. Verstappen klaagt over schade aan de voorvleugel, maar zijn team vertelt hem door te rijden.

Formula 1

@F1

LAP 25/50 

RUSSELL AND VERSTAPPEN MAKE CONTACT! 

Russell has front wing damage! 

#LasVegasGP #F1 https://t.co/s5dfCAqA5O

7:52

19 november 2023

07:49

Ronde 25/50 | Verstappen rukt op

Russell als Verstappen weten Sainz te passeren. De Nederlander is nu vijfde.

Ondertussen slaagt Leclerc er op de harde band er niet in om al te snelle rondetijden te rijden. 

07:46

Ronde 23/50 | Verstappen naar P6

Verstappen is Alonso voorbij, nu op naar Russell. Ondertussen heeft Leclerc een vrij veld voor zich en kan hij wat tijd winnen op zijn concurrent.

Leclerc rijdt zo'n 3,5 seconden voor Verstappen. Sainz en Russell rijden er nog tussen.

07:43

Ronde 22/50 | Pitstop Leclerc

Daar is de pitstop van Leclerc, die daardoor de leiding verliest aan Pérez.

Leclerc komt op de derde plaats terug op het circuit en heeft toch wel een flinke voorsprong op nummer zeven Verstappen. Verstappen rijdt nu vlak achter Russell en Alonso en zal er zo snel mogelijk voorbij moeten.

07:41

Ronde 21/50 | Verstappen langs Zhou

De trage Alfa Romeo van Zhou blijkt lastig in te halen door Verstappen. Uiteindelijk lukt het hem buitenom, maar daar verliest Verstappen wel enkele kostbare secondes. 

Hij rijdt nu zevende. Leclerc rijdt op zijn mediums zo lang mogelijk door voordat hij zijn pitstop gaat maken.

07:38

Ronde 20/50 | Opmars Verstappen

Doordat ook andere coureurs hun pitstop maken, schuift Verstappen op naar de negende plek.

Leclerc leidt ruimschoots, voor Pérez en Ocon.

07:37

Ronde 18/50 | Lekke band Hamilton

Na touché met Piastri heeft Hamilton een lekke band. De Mercedes zwabbert over het circuit en raakt nog ergens een paaltje. Hamilton verliest veel tijd, voordat hij uiteindelijk de pitstraat bereikt.

07:34

Ronde 16/50 | Leclerc pakt de leiding

Leclerc heeft de DRS en gaat Verstappen voorbij. De Nederlander klaagde al over zijn versleten banden en gaat meteen naar binnen voor een pitstop.

Bij die pitstop zit Verstappen zijn tijdstraf van 5 seconden uit. Hij zakt terug naar de elfde plek.

Formula 1

@F1

LAP 16/50

CHARLES LECLERC LEADS IN LAS VEGAS! 🤩

He re-takes the lead from Max Verstappen 

#LasVegasGP #F1 https://t.co/KLgcwwqlpt

7:36

19 november 2023

07:32

Ronde 15/50 | Bijna DRS voor Leclerc

Leclerc weet toch weer dichter bij Verstappen te komen. Het gat is nog 1,1 seconde. Nog even en dan heeft de Ferrari-coureur DRS te pakken en kan hij een inhaalpoging gaan wagen.

07:28

Ronde 13/50 | Verstappen antwoordt

Nu is het Verstappen die de snelste raceronde rijdt. Hij vergroot de voorsprong op Leclerc naar 2,1 seconden.

07:25

Ronde 11/50 | Leclerc nadert

Charles Leclerc rijdt nu de snelste raceronde, al wordt zijn tijd meteen al verbeterd door nummer vier Pierre Gasly.

Hoe dan ook, Leclerc komt wat dichter bij Verstappen. 1,7 seconde is het gat nog.

07:21

Ronde 9/50 | Straf voor Verstappen

De wedstrijdleiding geeft Verstappen een straf van 5 seconden voor zijn inhaalactie op Leclerc. Die zal hij bij zijn eerstvolgende pitstop moeten uitzitten.

Inmiddels rijdt Verstappen al 2,1 seconden voor Leclerc, dus mogelijk heeft hij straks genoeg marge om ervoor te blijven

Het is overigens pas de eerste straf voor Verstappen in dit Formule 1-seizoen. ""Ja dat is prima, doe ze de groeten van me"", reageert Verstappen op de boordradio als hij zijn straf te horen krijgt.

07:20

Ronde 8/50 | De stand van zaken

07:17

Ronde 7/50 | Race hervat

We gaan weer, of eigenlijk voor het eerst, racen in Las Vegas. Er is nog altijd een onderzoek gaande naar de inhaalactie van Verstappen bij Leclerc bij de start.

Verstappen rijdt bij de herstart meteen weg bij Leclerc, die al op 1,3 seconde zit.

07:15

Ronde 5/50 | Achter de safetycar

We rijden nog altijd achter de safetycar. Perez, Bottas, Alonso, Sainz en Stroll hebben al een pitstop moeten maken om beschadigde onderdelen te laten vervangen.

07:09

Ronde 3/50 | Weer een crash

Vlak nadat de safetycar wordt opgeheven een flinke crash van Norris. Het wordt meteen weer een safetycar.

Norris is de eerste uitvaller, het was een flinke crash. De Brit is ongedeerd.

Formula 1

@F1

LAP 4/50

⚠️ SAFETY CAR ⚠️

Norris is out of the race and in the barriers, he jumps on the radio to say ""I'm okay"" 

#LasVegasGP #F1 https://t.co/hYjo1rkUAR

7:12

19 november 2023

07:06

Ronde 2/50 | Virtuele safetycar

Om alle rommel van losgeslagen onderdelen op te ruimen na de touché bij de start, wordt de virtuele safetycar ingezet.

Perez gaat meteen de pits in voor een nieuwe voorvleugel.

07:04

Start!

We zijn onderweg! Verstappen pakt meteen de leiding en Leclerc moet even van het circuit.

Achterin meteen een crash met Sainz, Bottas en Alonso. Alonso spinde, waarna Bottas en Perez elkaar niet konden ontwijken. Iets naar achter raakten ook Sainz en Hamilton elkaar.

De inhaalactie van Verstappen is op het randje, hij duwde Leclerc helemaal naar buiten. De Ferrari-coureur beklaagt zich over de boordradio en eist zijn positie terug.

Formula 1

@F1

THERE IS CONTACT AT TURN 1!

Fernando Alonso, Carlos Sainz, Lewis Hamilton and Valtteri Bottas are all impacted and drop to the back of the grid 😬

#LasVegasGP #F1 https://t.co/TU8BuH8eZy

7:08

19 november 2023

07:00

Opwarmronde

De coureurs vertrekken voor een laatste verkenningsrondje over de strip. Nog even de banden opwarmen en dan is het zo meteen vol gas langs de casino's.

06:54

De olievlek

06:51

Verstappen aan de binnenkant

Verstappen zei na de kwalificatie dat hij liever de derde dan de tweede startplek had gehad. Want nu moet hij op 'het vuile' deel van het circuit beginnen. Daar heeft dit weekend nog nauwelijks een auto gereden en is daardoor amper grip. 

Charles Leclerc op pole en alle coureurs achter hem op de oneven startplekken beginnen op de ideale racelijn, waar wel grip ligt. Op het stratencircuit is het na verwachting lastig inhalen. Al is hier natuurlijk nog nooit gereden, dus we weten het nog niet. 

06:49

Het volkslied

Formula 1

@F1

A Vegas-special for the American national anthem 🇺🇸

It's nearly time to go racing! 💪

#LasVegasGP #F1 https://t.co/FRJRr0Vd0I

6:49

19 november 2023

De Sphere wordt verlicht met de Stars and Stripes. Het Amerikaanse volkslied klinkt, een van de laatste plichtplegingen voor de start van de race.

06:40

Naar de grid

De auto's worden naar hun startplek geduwd door de monteurs. Over een minuutje of 20 gaat de race van start.

06:27

De coureursparade

De twintig coureurs worden in cabrio's rond het circuit gereden en aan het publiek getoond. De auto waarin Hamilton en Perez zitten, heeft daarbij een oliespoor op het circuit achtergelaten. Dat moet nog even schoongemaakt worden, voordat de race over een half uur begint.

06:14

'Clown' Verstappen had de hele winkel afgebroken

Met de race komt er een einde aan een merkwaardig weekend in Las Vegas. Met de gokstad en de Formule 1 kwamen twee commerciële, kapitalistische bolwerken samen, maar dat liep aanvankelijk niet gesmeerd.

Wereldkampioen Verstappen liet al bij aankomst weten zich een ""clown"" te voelen in Vegas. ""Het draait hier voor 99 procent om de show en voor 1 procent om het racen"", zei hij.

Vrijdag (donderdag lokale tijd) ging de eerste trainingsdag de mist in door het putdekseldebacle. De eerste sessie moest na enkele minuten worden gestaakt en de tweede eindigde na flinke uitstel pas om 4.00 uur 's nachts lokale tijd. Alle toeschouwers waren toen al naar huis gestuurd door de organisatie. ter compensatie kregen ze een tegoedbon van 200 dollar voor de merchandisewinkel van het circuit.

""Dit kan toch niet?"", zei Verstappen daarover. ""Als ik een fan was, dan had ik de hele winkel afgebroken.""

06:08

Goedemorgen

En welkom in het liveblog van de Grand Prix van Las Vegas. Het is de voorlaatste race van het seizoen. Om 7.00 uur Nederlandse tijd (in Vegas is het dan 22.00 uur zaterdagavond) gaan de lichten uit voor de start van de race op het stratencircuit op en rond de beroemde Strip in het Amerikaanse gokparadijs.

Voor de derde keer in vier races staat Charles Leclerc van Ferrari op poleposition. Wereldkampioen Max Verstappen begint schuin achter hem op de tweede plek.",2023-01-01,2023-11-01,2023-11-13
42789957,"Mannen stemmen vaker VVD, NSC-kiezers zijn relatief oud en GroenLinks-PvdA is populair onder hoogopgeleiden: de zetelpeiling uitgesplitst",EenVandaag,2023-11-03,"Dé kiezer bestaat niet. Op welke partijen stemmen mannen vooral, wie weet de praktisch opgeleide kiezer te trekken en wie de oudere stemmer? Dit zijn de achterbannen van de vijf grootste partijen in de zetelpeiling: VVD, NSC, GroenLinks-PvdA, PVV en BBB.

Als we de zetelpeiling van EenVandaag en Ipsos uitsplitsen naar een aantal achtergrondkenmerken zijn er opvallende verschillen tussen de partijen te zien. Dit zijn de profielen van de vijf grootste partijen in de nieuwste zetelpeiling.

VVD

In de peiling staat de VVD nu op 28 zetels. Een relatief groot deel van die zetels komt van hoogopgeleiden. De meeste VVD-kiezers zijn bovendien ouder dan 50 jaar. Vooral onder de jongste stemmers, tussen de 18 en 35 jaar, is de partij relatief minder populair.

De liberalen hebben met Dilan Yeşilgöz voor het eerst een vrouwelijke lijsttrekker, maar er stemmen relatief veel mannen op de VVD. Vrouwen zijn goed voor ongeveer 11 van de 28 zetels die de partij nu in de peiling heeft, 17 komen er van mannen.

Nieuw Sociaal Contract

Pieter Omtzigt vist deels in dezelfde vijver als de VVD. Ook zijn Nieuw Sociaal Contract (NSC) is populair onder mannen en onder oudere mensen. NSC-stemmers zijn relatief wel nog ouder dan die van de VVD. In de laatste peiling komen ongeveer 10 van de 26 NSC-zetels van 65-plussers.

De partij trekt kiezers van alle opleidingsniveaus, maar vooral onder laagopgeleiden doet de partij het goed. In de laatste peiling heeft NSC 26 zetels, maar als alleen mensen met een lagere opleiding zouden mogen stemmen, zouden dat er meer zijn.

GroenLinks-PvdA

Bij GroenLinks-PvdA is dat anders. De partij van Frans Timmermans, in de laatste peiling goed voor 22 zetels, trekt juist vooral hoogopgeleiden. Ongeveer de helft van de GroenLinks-PvdA-stemmers is hoogopgeleid. De enige andere partij waar dat zo is, is D66.

De rest van de achterban is juist heel divers. Zo stemmen er mensen van alle leeftijden op de linkse combinatie, en trekt de partij ongeveer evenveel mannen als vrouwen. Daarmee wijkt GroenLinks-PvdA af van andere linkse partijen. Zo stemmen op de Partij voor de Dieren meer vrouwen dan mannen en ook bij de SP is het aandeel vrouwelijke stemmers hoger.

PVV

Ook de PVV trekt ongeveer evenveel mannen als vrouwen. De partij van Geert Wilders moet het niet van de 65-plussers hebben en trekt vooral werkende mensen tot 65 jaar van buiten de grote steden.

PVV-stemmers zijn bovendien vaak laag- of middelbaar opgeleid. In de nieuwste peiling staat de PVV nu op 17 zetels, de VVD op 28. Als alleen laagopgeleiden zouden mogen stemmen, zouden die twee partijen in de peiling ongeveer even groot zijn.

BBB

Bij de Provinciale Statenverkiezingen in maart werd BBB in alle provincies de grootste. De partij boekte de grootste winst in het noorden en oosten van het land. Maar sinds stikstof meer naar de achtergrond is verdwenen in het politieke debat, doet de partij van Caroline van der Plas het minder goed in de peiling voor de Tweede Kamer.

BBB-stemmers in de peiling komen uit alle delen van het land, maar de partij is nergens meer onbetwist de grootste. Vooral in het oosten, zuiden en westen moeten ze partijen als de VVD en NSC nu voor zich dulden. Net als bij de PVV zijn BBB-kiezers vooral laag- en middelbaar opgeleid. Kiezers hebben verschillende leeftijden, maar onder de jongste en oudste kiezers doet de partij het in dit onderzoek het relatief het best.

Over het onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42792013,Kijk terug: de speciale Jeugdjournaal verkiezingsuitzending,NOS.nl,2023-11-19,"Politiek saai? Niet bij de verkiezingsuitzending van het NOS Jeugdjournaal! Voor de special waren Dilan Yezilgöz, Frans Timmermans (PvdA/GroenLinks), Geert Wilders (PVV), Rob Jetten (D66), Caroline van der Plas (BBB) en Henri Bontenbal (CDA) uitgenodigd.",2023-01-01,2023-11-01,2023-11-13
42789967,Lang wachten op reparaties en telefonisch onbereikbaar: rolstoelgebruikers hebben last van slechte service onderhoudsbedrijven,EenVandaag,2023-11-01,"Maanden wachten op een wiel of ander rolstoelonderdeel is de gewoonste zaak van de wereld geworden. Met als gevolg dat gebruikers minder mobiel zijn. Reda Haouam laat zijn stoel nog liever bij zijn rugbyteam repareren dan door de gemeentelijke monteurs. 

""Om het grof uit te drukken: Het verschil tussen Medipoint, Welzorg en Meyra is het verschil tussen slecht, kut of klote"", zegt Reda, die sinds 20 jaar vanwege een dwarslaesie in een rolstoel zit en dus ook al 20 jaar ervaring heeft met de vier grote bedrijven die in Nederland de reparaties uitvoeren. Met het vierde bedrijf, Kersten, heeft hij minder te maken gehad, maar uit andere bronnen blijkt dat ook dat bedrijf steken laat vallen.

Gewend aan slechte service

Rolstoelgebruikers zijn dus al decennialang gewend om lang te wachten als er iets kapot is aan hun stoel: lang te wachten op contact met het reparatiebedrijf, op de juiste monteur, afwachten of die op het juiste tijdstip komt, en dan weer lang wachten op de volgende monteur en of die wél weet wat er moet gebeuren.

En al die tijd functioneert de stoel die hun mobiliteit bepaalt suboptimaal of ronduit beroerd. ""Terwijl: het gaat niet om een auto die stuk is, die stoel moet je zien als mijn benen"", benadrukt Reda.

Onderhoudsbedrijven erkennen problemen

Eindeloos wachten

Reda was 17 jaar toen hij door een duik in zee zijn nek brak en een dwarslaesie opliep. In het revalidatiecentrum zag Reda de rolstoelrugbyers trainen. Jaren later werd hij zelf captain van het rolstoelrugbyteam.

Zo'n beetje al zijn teamgenoten hebben dezelfde soort ervaringen, wanneer er iets mankeert aan hun stoel of iets moet worden vervangen. ""We hadden laatst weer een nieuweling in het team, die had een rolstoel die nog aangepast moest worden, want anders zit je niet goed. En wat gebeurt er dan: die afspraken gaan niet door, ze worden uitgesteld, eindeloos wachten tot je eindelijk de stoel hebt die wel goed past.""

Telefonisch slecht bereikbaar

Ook Adriaan Boele, rolstoelgebruiker en autocoureur, ervaart de problemen. Eerst met het hulpmiddelenbedrijf Meyra en daarna met Medipoint. ""In principe zijn ze niet telefonisch te bereiken. Je staat gewoon in de wacht, dus dat noem ik niet telefonisch bereikbaar.""

Voor de simpelste dingen als een lekke band is het al moeilijk om een monteur te krijgen, merkt Adriaan. ""Dan zeggen ze: 'We zijn nu druk, we gaan je later terugbellen.' Ik zeg: 'Ik heb een lekke band, ik wil geholpen worden.' En dan ontstaat er ook nog ruzie, ze zeggen dan: 'We zijn onderbemand.'""

'Geen kennis van rolstoelen'

Adriaan ziet ook dat verschillende monteurs niet weten wat voor stoel hij heeft en wat je ermee kan. ""Ik werk, ik rij auto, ik ben de hele dag op pad in mijn stoel. Er wordt gezegd dat zo'n stoel 8 jaar meegaat, maar de mijne slijt snel: na 4 jaar begin ik er wel zachtjes uit te rammelen.""

""En als ik dan vraag om onderdelen te vervangen, dan zeggen ze dat ik maar een andere stoel moet kiezen, een zwaardere en loggere die langer meegaat. Maar die kan ik niet makkelijk in de auto slingeren, daar kan ik me niet in bewegen zoals ik in deze doe.""

Aankloppen bij gemeente

Bij de gemeente heeft Adriaan weleens melding gemaakt van de problemen, omdat de gemeente het bedrijf inhuurt en betaalt om deze diensten te verlenen. Maar of dat helpt, is volstrekt afhankelijk van wie er daar de telefoon opneemt, vertelt hij.

""Als de goede persoon toevallig aanwezig is, dan doet die wat en dan verbetert het even, maar verder gebeurt er niks en niets blijvends"", zegt Adriaan.

Gegevens niet op orde

Voor Reda is het lange wachten ook daadwerkelijk beperkend. ""Ik duw mijn stoel aan met mijn handpalmen, die zet ik af tegen de hoepels die aan mijn wiel zitten. Op die manier kan ik gemakkelijk drempels en heuvels op. Maar als de rubberlaag op die hoepels versleten is, dan kom ik die drempels en heuvels niet meer op.""

""Dus laatst had ik nieuwe hoepels nodig omdat ze waren versleten en dan is het wel fijn als dat snel en goed verholpen wordt."" Niet dus: ""De monteur komt en zegt: 'Ik kom voor de elektrische douchestoel.' Tja, die heb ik niet. Hij maakt foto's van mijn hoepels en de buitenbanden, want die moesten ook worden vervangen. Toen hoorde ik 4 weken niks, ook geen bevestiging dat het besteld was.""

Hele dag wachten voor niks

""Toen ik na een maand belde, zeiden ze dat het besteld was. Dan maken ze een afspraak met je voor een dagdeel. Ik moet dus mijn agenda 's ochtends vrijhouden tussen acht en één uur, maar na één uur was er nog niemand. Ik belde en toen zeiden ze: 'Ja, de monteur loopt uit, hij komt tussen één en vijf uur.' Dus ik blijf ook de middag thuis. Dit kost me dus een hele werkdag, want ik werk op kantoor. Word ik om kwart voor vijf gebeld: ze redden het niet.""

En als de monteur dan eindelijk komt, weet diegene niet waarvoor. ""Toen kwam 'ie uiteindelijk, en weer voor een elektrische stoel. Maar die heb ik niet. Hij had wel banden mee, maar niet de hoepels. Niks ten nadele van die monteurs, maar die krijgen heel slechte informatie. Dan komen ze en dan hebben ze maar een half uurtje voor een grote klus.""

'Enorm energie- en tijdrovend'

Monteurs zijn ook weinig opgeleid, ziet Reda. ""Iemand zette een keer de remmen er verkeerd op. Wij hebben monteurs in ons rugbyteam, eentje is een oud-klasgenoot van mij van de middelbare school, ik ga liever naar hem dan naar iemand van Welzorg.""

""Maar zo iemand heeft natuurlijk niet iedereen in zijn netwerk. De hoeveelheid tijd en energie die het je kost is enorm"", vertelt Reda.

Wethouder in gesprek met bedrijven

De Amsterdamse raadsleden Jenneke van Pijpen (GroenLinks) en Igor Runderkamp (PvdA) ontvingen ook de signalen over slechte dienstverlening en hebben wethouder Alexander Scholtes (Zorg) gevraagd om de bedrijven aan te sporen tot verbetering.

""De wethouder zegt dat die bedrijven vertraging oplopen doordat elektrische onderdelen slecht leverbaar zijn, maar heel gangbare onderdelen worden ook niet op tijd vervangen"", weet Runderkamp. Wethouder Scholtes laat weten de problemen serieus te nemen en in gesprek te zijn met Medipoint, Welzorg en Meyra, de drie partijen die in de hoofdstad deze diensten verlenen.

'Als gemeente er bovenop zitten'

En dat een gesprek ergens toe kan leiden, is zichtbaar in andere gemeenten, zoals in Oude IJsselstreek. Burgemeester Otwin van Dijk is zelf rolstoelgebruiker: ""Dat dit een terugkerend probleem is, is herkenbaar en kwalijk. Het is goed en inspirerend voor andere gemeenten dat ze in Amsterdam nu zeggen: 'Dit is niet aanvaardbaar.'""

""Je koopt als gemeente de zorg in en let op de kwaliteit. Wij hebben hier te maken gehad met Medipoint en Kersten en zijn daar bovenop gaan zitten"", vertelt de burgemeester.

Overleggen met leverancier

In Oude IJsselstreek komen leden van de werkgroep Onbeperkt Meedoen - ervaringsdeskundigen die zelf een beperking hebben - praten met de leverancier en ambtenaren van de gemeente. Ze overleggen regelmatig samen over hoe het gaat. ""Dan kun je snel schakelen en oplossingen doorvoeren en dat werkt"", zegt Van Dijk.

""Je kunt dan als gemeente ook niet voor een dubbeltje op de eerste rang zitten"", benadrukt de burgemeester. ""Het feit dat mensen zo lang op een voorziening of reparatie zitten te wachten, speelt al heel lang. Maar dit is natuurlijk geen natuurwet, het gaat echt om politieke aandacht.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42789986,Steeds meer Oekraïense mannen komen via andere landen naar Nederland voor werk,NOS.nl,2023-11-05,"Een toenemend aantal mannen uit Oekraïne meldt zich als vluchteling in Nederland om hier te kunnen werken. Zij komen terecht in de overvolle opvang van de gemeenten. De Veiligheidsregio Utrecht doet een beroep op werkgevers om zelf voor opvang van Oekraïners te zorgen, zodat de gemeentelijke opvang wordt ontlast.

Opvallend is dat 30 procent van de mensen die zich nu als werkzoekende inschrijven eerst al langere tijd in een ander Europees land verbleef. Ongeveer vijftien procent van de Oekraïners die zich sinds augustus hebben gemeld, woonde eerst in Polen, blijkt uit een rapportage van de Veiligheidsregio Utrecht die in handen is van de NOS.

""Ons hart gaat natuurlijk uit naar de meest kwetsbaren, maar we maken ons wel zorgen of er voor die mensen straks nog plek is"", zegt directeur Jaap Donkers van de Veiligheidsregio Utrecht. ""We zien het zo hard gaan dat we het landelijk echt niet meer aan kunnen. Dus wij hopen dat de mensen die voor werk komen door de werkgevers kunnen worden opgevangen.""

Deniz (19) is één van hen. Hij gaat dinsdagochtend met een taxibusje van de Jaarbeurs naar de gemeentelijke opvang in Almere. Hij heeft werk geregeld via vrienden in Nederland. ""Ze hebben gezegd dat het hier beter is."" Na het uitbreken van de oorlog woonde hij in Polen en werkte daar als steigerbouwer. Nu gaat hij in Nederland postpakketjes sorteren. Deniz heeft met zijn werkgever afgesproken contact op te nemen zodra hij een BSN-nummer heeft.

Hetzelfde geldt voor Illia Siomak (21). Hij studeerde voor de oorlog lucht- en ruimtevaartkunde in Polen en gaat nu in Nederland op zoek naar een baan. ""In Polen is het niet goed voor Oekraïners. Je verdient maar 1000 euro per maand voor 200 werkuren.""

Werven via Telegram

De NOS ontdekte dat werkgevers ook actief op zoek zijn naar Oekraïners. In Telegram-kanalen voor werkzoekende Oekraïners lees je advertenties in het Oekraïens voor werknemers in een distributiecentrum, agrarisch medewerkers of bouwvakkers. Bij sommige advertenties biedt de werkgever woonruimte aan voor rond de 100 euro per week.

Een bedrijf schrijft in een advertentie dat er voor Oekraïners geen woning wordt geregeld. Desgevraagd zegt de contactpersoon van de onderneming dat de gemeente verantwoordelijk is voor huisvesting in Nederland, als je onder de Richtlijn Tijdelijke Bescherming valt.

Iedereen die na 26-11-2021 uit Oekraïne is gevlucht heeft in beginsel recht op tijdelijke bescherming onder de Europese Richtlijn Tijdelijke Bescherming (RTB) en opvang. Vluchtelingen uit Oekraïne kunnen visumvrij reizen tussen de EU-lidstaten. Dit betekent dat ze door mogen reizen naar een andere EU lidstaat en daar (ook) een verzoek kunnen indienen voor tijdelijke bescherming. De IND toetst of iemand aan de voorwaarden van de RTB voldoet. Zolang deze toetsing loopt, is het niet mogelijk om te werken in Nederland. Na het toekennen van de RTB kan dit wel.

Tussen 26 augustus en 27 oktober kwamen er 2345 mensen aan in de Jaarbeurs, de centrale aanmeldlocatie voor Oekraïners. De grootste groep kwam nog steeds rechtstreeks uit Oekraïne (1606 mensen), gevolgd door Oekraïners die vanuit Polen (353) naar Nederland zijn verhuisd. 316 Oekraïners kwamen uit andere landen.

In totaal verblijven er nu bijna 102.000 Oekraïners in Nederland, waarvan 83.000 in de gemeentelijke opvang.

Leefgeld

Ook Dordrecht ziet vaak Oekraïners die uit Polen komen of andere Oost-Europese landen, zegt een woordvoerder. De meesten van hen komen omdat ze hier familie of kennissen hebben en omdat de omstandigheden in Nederland beter zijn, zegt de woordvoerder. ""Denk aan opvang, leefgeld, werkgelegenheid en hogere salarissen zonder dat je hoeft bij te dragen in de kosten. De meeste mannen die binnenkomen vragen bijna direct na binnenkomst om een BSN, om te kunnen werken.""

Gemeenten mogen Oekraïners die werken korten op hun leefgeld, maar in praktijk gebeurt dat weinig. De gemeenten Cranendonck vraagt sinds donderdag een bijdrage van werkende Oekraïners die in de opvang verblijven: 190 euro per maand. ""Dat vinden we wel zo eerlijk tegenover onze andere inwoners"", zegt een woordvoerder. ""Iedereen die werkt in Nederland betaalt voor een woning.""

Slecht betaald werk

Oekraïners weten veel over de mogelijkheden voor wonen en werken in de verschillende Europese landen, zegt Martin Blaakman. Hij doet op de Hogeschool InHolland onderzoek naar de leefsituatie van Oekraïners in de opvang. ""Ze delen veel informatie in sociale mediagroepen."" Waar Oekraïners eerst vooral naar Nederland kwamen op zoek naar veiligheid, zijn ze nu meer bezig met zoeken naar (beter) werk en integratie, blijkt uit zijn onderzoek.

Het ministerie van justitie zegt in een reactie bezig te zijn met ""een verkenning"" naar de mogelijkheden om vluchtelingen uit Oekraïne met een betaalde baan mee te laten betalen aan hun opvang.",2023-01-01,2023-11-01,2023-10-30
42792040,Vanavond op tv: Omtzigt wil toch premier worden • Schipholbaas over afblazen krimp • Tweede ronde verkiezingen Argentinië,NOS.nl,2023-11-19,"Omtzigt wil toch premier worden

Als NSC de grootste partij wordt bij de verkiezingen en er komt een kabinet met vakministers dan ""zou het eventueel kunnen"" dat lijsttrekker Pieter Omtzigt daar leiding aan gaat geven. Hij wil met andere woorden premier worden, zo zei Omtzigt in tv-programma Buitenhof.

Schipholbaas Ruud Sondag over niet doorgaan krimpplannen

De voorgenomen krimp van Schiphol naar 460.000 vluchten per jaar gaat voorlopig niet door, besliste demissionair minister Harbers van infrastructuur eerder deze week. De Europese Unie en de VS hadden kritiek op de krimpplan, dus kunnen er volgend jaar nog 500.000 vluchten via Schiphol gaan. Interim directeur van Schiphol Ruud Sondag schuift aan in de studio.

Tweede ronde Argentijnse verkiezingen

Vandaag zijn in Argentinië de tweede ronde van de presidentsverkiezingen. Tijdens de eerste ronde, bijna vier weken geleden, kreeg geen van de kandidaten genoeg stemmen om direct te winnen. Er bestaat een reële kans dat de extreemrechtse kandidaat Javier Milei zal winnen.",2023-01-01,2023-11-01,2023-11-13
42792049,Alvarado wint wereldbekerrace bij terugkeer Pieterse: 'Alle emoties kwamen bij elkaar',NOS.nl,2023-11-19,"Ceylin del Carmen Alvarado heeft voor het tweede weekend op rij een wereldbekerwedstrijd veldrijden gewonnen. In het Franse Troyes versloeg Alvarado topfavoriete Puck Pieterse, die haar rentree maakte, en kwam ze met tranen in haar ogen over de finish.

""Alle emoties kwamen bij elkaar"", verklaarde Alvarado haar tranen. ""Ik ben enorm hard blijven vechten, ondanks wat foutjes. Ik heb geen seconde opgegeven en dat heeft geloond. Het was echt een harde strijd.""

De 21-jarige Pieterse had na een drukke zomer, waarin ze onder andere Europees kampioene mountainbike werd, een rustpauze ingelast. Bij haar terugkeer in het wereldbekercircuit zat een gedroomde strijd met Fem van Empel er nog niet in, omdat Van Empel momenteel van een wielervrije periode geniet.

Maar in afwezigheid van Van Empel was de 25-jarige Alvarado haar grote concurrente en dat leverde een fraaie tweestrijd op. De winnares van de wereldbekerwedstrijd van vorige week in Dendermonde had het in de eerste ronde nog wat moeilijk met het parcours en ging meerdere keren onderuit. In de modder glipte ze weg, waarna ze op de trap een trede miste en nogmaals onderuitging.

Veerkracht

Alvarado toonde haar enorme veerkracht en sloot na een lange achtervolging toch weer aan bij Pieterse. ""Aan haar manier van rijden zag ik wel dat zij ook vermoeid was"", zei ze daarover na de finish. En eenmaal aangesloten, was ze niet van plan in het wiel van Pieterse te blijven zitten. Ze nam direct de leiding over en versnelde. Pieterse kon niet volgen.

De Europees en wereldkampioene van 2020 had haar draai inmiddels gevonden op het parcours en fietste steeds verder weg bij Pieterse, die het in het tweede gedeelte van de race steeds zwaarder kreeg.

Met nog één ronde te gaan, keek de Amersfoortse tegen een achterstand van bijna een halve minuut aan. Wel hield Pieterse haar tweede plaats vast. Ze pakte het zilver voor Lucinda Brand, die het Nederlandse podium compleet maakte.

""Ik denk dat we allebei twee dode vogeltjes waren"", zei Alvarado over haarzelf en Pieterse. ""Maar hard werken loont."" Pieterse verklaarde dat ze bij de start ""wel enthousiast"" was, maar het daarna moest bekopen. ""Het is wel weer even inkomen als je even niet gekoerst hebt.""

Iserbyt verslaat Van der Haar

Bij de mannen greep Lars van der Haar naast zijn tweede wereldbekeroverwinning van het seizoen. De leider in de wereldbekerstand werd geklopt door de Belg Eli Iserbyt.

Van der Haar gaf in de tweede van acht ronden gas en pakte tien seconden op Iserbyt, die kort na de start lek had gereden, en Gerben Kuypers. Iserbyt reed weg bij zijn landgenoot en kwam bij Van der Haar toen die van fiets wisselde.

Vroeg in de zesde ronde wist Iserbyt, die dit seizoen al drie keer won in de Superprestige en twee keer tweede werd in de wereldbekercyclus, Van der Haar te lossen. Hij won, met tien seconden voorsprong op Van der Haar en anderhalve minuut op Joris Nieuwenhuis.",2023-01-01,2023-11-01,2023-11-13
42790008,RTL-debat met drie lijsttrekkers: Omtzigt weet nog niet of hij premier wil zijn,NOS.nl,2023-11-05,"22:39

VVD en NSC: leeftijd kinderen gezinshereniging van 25 naar 18 jaar

Een vraag bij het RTL Verkiezingsdebat is wat de lijsttrekkers willen met migratie. Yesilgoz (VVD) vindt het goedkoop om een aantal te noemen. ""Het aantal asielmigranten moet wel naar beneden maar het gaat om de maatregelen, niet om een getal.""

In het partijprogramma van NSC staat dat de partij maximaal 50.000 asielzoekers per jaar wil opvangen. ""Dat is een richtgetal"", zegt Omtzigt. Je moet je maatregelen daar op inrichten, maar als er zoiets gebeurt als in Oekraïne dan is dat een buitengewone omstandigheid, dan moet je meer vluchtelingen willen opvangen."" Timmermans (GL-PvdA) verwijt de VVD dat de partij ""gezinnen uit elkaar wil rukken"" door strenger te zijn op gezinshereniging.

Yesilgoz zegt dat Nederland zich te houden heeft aan internationale regels van gezinshereniging, maar dat er wel strengere eisen mogelijk zijn. ""Wij willen gezinshereniging beperken tot kinderen van 18 jaar, nu is dat tot 25."" Daarbij wil zij rekening houden met de reden waarom iemand gevlucht is. ""Is dat een persoonlijke omstandigheid, iemand wordt vervolgd, of is dat oorlog? In het laatste geval kijk je er weer anders naar.""  Omtzigt is het ermee eens om de leeftijd van kinderen die voor gezinshereniging in aanmerking komen te verlagen van 25 naar 18 jaar."" Ons buurland Duitsland doet dat ook. Daar doen we niets raars aan"", zegt hij.

Timmermans noemt het tegengaan van gezinshereniging het ""pesten"" van asielzoekers. ""Ik vind het goed dat de ChristenUnie in dit kabinet zei: 'daar doen we niet aan mee'."" Hij vindt dat het aandeel asielzoekers maar een klein deel is van de totale migratie, inclusief arbeidsmigratie.

22:01

Bestaanszekerheid bij RTL-debat, wat zeggen Yesilgöz, Timmermans (GL-PvdA) en Omtzigt (NSC)?

Om beter te begrijpen hoe het gaat met minder welvarend Nederland zetten we het onderwerp 'bestaanszekerheid' uiteen in vijf vragen en een serie bijbehorende grafieken:

21:44

Op 'premiersvraag' zegt Omtzigt: als ik eruit ben zal ik het u zeggen

Het RTL Verkiezingsdebat is begonnen met de vraag wie er premier wil worden.

Lijsttrekker Pieter Omtzigt (NSC) wil nog steeds niet zeggen of hij daarvoor beschikbaar is. Op de vraag of hij naar het Torentje wil zei hij: ""Ik wil graag ons verkiezingsprogramma uitvoeren. De politieke verhoudingen moeten veranderen. Waar ik dat uitvoer is van ondergeschikt belang. Ik had tien weken geleden eerlijk gezegd niet gedacht dat ik hier zou staan. Als ik eruit ben zal ik het u zeggen.""

Dilan Yesilgoz (VVD) is er klaar voor om premier te worden, zegt zij. ""Ik ben iemand die besluiten durft te nemen maar ook eerlijk is als iets niet kan. Ik wil vooral naar de mensen luisteren.""

Frans Timmermans (GL-PvdA) antwoordt op de premiersvraag: ""Ik wil graag Nederland op een andere koers zetten. Een Nederland voor iedereen en niet alleen voor de happy few. De grootste crisis is de klimaatcrisis, die moeten we aanpakken.""

21:35

Debat is begonnen

Het RTL Verkiezingsdebat met Dilan Yesilgöz (VVD), Frans Timmermans (GL-PvdA) en Pieter Omtzigt (NSC) is begonnen.

21:15

Over kwartier begint RTL Verkiezingsdebat

Bij de eerste aflevering van het RTL Verkiezingsdebat zijn te gast Dilan Yesilgöz (VVD), Frans Timmermans (GL-PvdA) en Pieter Omtzigt (NSC). RTL Nieuws heeft de deelnemers uitgenodigd op basis van de meest recente Peilingwijzer. De presentatie is in handen van Daphne Lammers en Fons Lambie. Debatonderwerpen zijn onder meer klimaat, migratie, bestaanszekerheid en leiderschap. Ook kunnen de lijsttrekkers elkaar uitdagen voor een een-op-een-debat.

Het debat wordt live uitgezonden op RTL 4.

19:49

Verkiezingsprogramma NOS op 3: hogere salarissen voor 'echte' zorgmedewerkers

In het programma van NOS op 3 stellen twintigers en dertigers vragen over wat hen bezighoudt. Een vraag komt van een deelnemer die een handicap heeft. Zij is afhankelijk van thuiszorg maar kan en wil wel werken. Een oudere die ook thuiszorg nodig heeft kreeg voorrang op haar in de ochtenden zodat zij onbetrouwbaar werd voor haar werkgever, vertelt zij. Hoe willen de politici dit oplossen?

Van Baarle (Denk): ""Nederland voldoet nog steeds niet aan de internationale eisen om openbaar vervoer, gebouwen en dergelijke toegankelijk te maken voor mensen met een handicap. En zorgmedewerkers moeten beter beloond worden zodat de tekorten opgelost worden."" Mensen met een beperking moeten ook een grotere stem krijgen in het beleid, vindt hij.

Van Haga (BVNL): ""Iedereen moet kunnen meedoen. Er is een te groot waterhoofd aan managementlagen. Het geld moet aan het bed terechtkomen."" Ook hij vindt dat de echte zorgmedewerkers meer moeten gaan verdienen. Ook Eerdmans vindt dat het salaris wel wat hoger mag. ""Net als voor de onderwijzers en de politiemensen"", zegt hij.

Een andere deelnemer maakt zich zorgen over het toenemend aantal steekpartijen. Eerdmans en Van Haga willen dat de straffen, ook voor jongere daders, omhoog gaan als afschrikking. Van Baarle vindt dat ook wel, maar wil vooral iets aan de oorzaken doen. ""Hoe haalt zo'n jong 'gassie' het überhaupt in zijn hoofd om zoiets te doen? Dus naast roepen om zwaardere straffen moeten we ook voorkomen dat ze op het pad van criminaliteit gaan.""

19:13

Discussie over minimumloon bij verkiezingsprogramma NOS op 3

Bij het verkiezingsprogramma van NOS op 3 zijn Joost Eerdmans (JA21), Stephan van Baarle (Denk) en Wybren van Haga (BVNL) te gast.

Eerdmans is tegen een verdere verhoging van het minimumloon. ""Werkgevers moeten het wel kunnen betalen, anders gaan ze naar het buitenland."" Van Baarle is wel voor een flinke verhoging, naar 16 euro volgens het verkiezingsprogramma: ""Bedrijven hebben de afgelopen jaren grote winsten gemaakt maar hebben dat niet vertaald in hogere lonen."" Van Haga houdt het op 14 euro. ""Dat kunnen we betalen door te stoppen met het klimaatfonds en door het asielprobleem aan te pakken.""

Over of een studieschuld moet meewegen bij de aanvraag van een hypotheek zijn de drie partijen het eens: die schuld mag niet meewegen want het maakt het verkrijgen van een hypotheek lastig.

18:08

Politieke microtargeting in advertenties: 'gevaarlijk voor democratie'

Politieke partijen doen ook deze verkiezingscampagne uitgebreid aan microtargeting op sociale media. Dat is het gericht advertenties sturen naar potentiële kiezers op basis van persoonlijke informatie, zoals hun zoekgeschiedenis.

De Autoriteit Persoonsgegevens (AP) spreekt van effecten die tot een oneerlijke verkiezingsuitslag kunnen leiden. ""Het stiekem manipuleren van kiezers op basis van verboden profielen is heel gevaarlijk in een democratie"", zegt voorzitter Aleid Wolfsen. ""Dit moet je als politieke partij niet willen, het is een onrechtmatige inbreuk op grondrechten.""

Lees hier hoe het werkt:

16:57

Bontenbal: we hebben nieuwe mensen nodig in de politiek

De CDA-leider was vanmorgen te gast in het tv-programma Buitenhof. Volgens Bontenbal heeft het CDA het wél aangedurfd om met nieuwe mensen op de verkiezingslijst te komen, in tegenstelling tot sommige andere partijen. Hij verwees daarbij naar Frans Timmermans en Pieter Omtzigt.

15:18

Kritiek op VVD vanwege woningtekort

De nummers twee van VVD, PVV, GL/PvdA, D66, CDA, BBB en NSC debatteerden vanmorgen bij WNL op Zondag. VVD-kandidaat Hermans bracht de stelling 'Het oplossen van het woningtekort vereist migratiebeperking' in, maar kreeg vooral zelf kritiek.

13:05

Marijnissen: alleen nieuw zorgstelsel werkt, rest is pleisters plakken

Na Bontenbal komt Lilian Marijnissen van de SP aan het woord bij Buitenhof. Ze hamert al jaren op een volledig nieuw zorgstelsel, zonder marktwerking, waarin artsen en niet de zorgverzekeraars bepalen wie welke behandeling krijgt. Veel deskundigen zeggen dat het jaren duurt voordat zo'n nieuw stelsel ingevoerd kan worden en dat het ook veel geld kost.

Marijnissen zegt dat het huidige stelsel juist duur is, bijvoorbeeld omdat particuliere investeerders (private equity) tegenwoordig de dienst uitmaken in sommige huisartsenpraktijken. ""Die gaat het alleen maar om de winst."" Er valt volgens haar heel veel te besparen in de zorg, maar niet in dit stelsel. Alle andere plannen om de zorg te verbeteren noemt ze ""pleisters plakken"".

De SP is voor het invoeren van een Nationaal Zorgfonds, aangestuurd door de overheid, zonder eigen risico. Het lijkt een beetje op het oude ziekenfonds, De plannen staan al sinds 2016 in het verkiezingsprogramma van de SP, maar bij alle verkiezingen sinds die tijd heeft de partij zetels verloren. Marijnissen denkt niet dat er een causaal verband is tussen die twee dingen.

12:42

Bontenbal: nieuwkomers doen beloftes die niet waar te maken zijn

De CDA-leider is te gast bij Buitenhof. Zijn partij staat vooralsnog op verlies in de peilingen, terwijl partijen die zich ook baseren op het christendemocratisch gedachtegoed het veel beter doen, zoals BBB en NSC. Maar volgens Bontenbal is het CDA de enige echte christendemocratische partij van Nederland. Bovendien heeft het CDA het aangedurfd om met nieuwe mensen te komen. ""Andere partijen beloven een nieuwe politieke cultuur, maar dan zie ik Timmermans en Omtzigt. Dat zijn mensen die al heel lang in Den Haag rondlopen"". Bontenbal zit pas twee jaar in de Tweede Kamer.

""De kiezer is op drift"", stelt hij. Iedere keer komt er een nieuwe partij waar mensen achteraan lopen. ""Ze moeten uitkijken dat ze geen beloftes doen die ze niet kunnen waarmaken."" Als voorbeeld noemt hij het standpunt van NSC van Omtzigt om het migratiesaldo te beperken tot 50.000 mensen per jaar, terwijl dat nu op 240.000 ligt. ""Dat kun je niet beloven als je er geen maatregelen bij verzint om dat te bereiken"", zegt Bontenbal. Het richtgetal van NSC vindt hij 'ongeloofwaardig"". ok wil Omtzigt dat Nederland in Europees verband een vetorecht krijgt bij asielonderwerpen. ""Maar dan maak je Europa juist weer minder effectief"", aldus de CDA-leider.

Bontenbal denkt dat de migratieproblemen juist Europa-breed aangepakt moeten worden. Asielzoekers moeten opgevangen worden aan de randen van het continent. De EU moet dan bepalen wie mag blijven en die mensen verdelen over de lidstaten. Afgewezen asielzoekers moeten snel teruggestuurd worden.

11:12

Maatschappelijke dienstplicht of dienstrecht?

Al jaren pleit het CDA voor een maatschappelijke dienstplicht voor jongeren. Eline Vedder, nummer twee op de CDA-lijst brengt het onderwerp nog een keer in bij WNL op Zondag. Jongeren kunnen kiezen voor verschillende plekken om hun diensttijd door te brengen: in de zorg, bij maatschappelijke organisaties of bij Defensie.

BBB, NSC en GroenLinks/PvdA vinden het prima om jongeren in contact te brengen met de maatschappij, maar voelen weinig voor een verplichting. Een vrijwillig dienstjaar, of een 'dienstrecht' zoals dat in Scandinavische landen bestaat vinden ze een beter idee. Maar Vedder houdt vol: ""vrijheid komt met plichten. We hebben ook een leerplicht in Nederland en daar zijn mijn kinderen het ook niet elke dag mee eens.""

10:32

PVV: eigen risico in de zorg is verkeerde zuinigheid

Agema (PVV) poneert haar bekende stelling dat het eigen risico in de zorg moet worden afgeschaft, omdat de zorg veel te duur wordt voor de burgers. Daardoor gaan ze niet meer naar de dokter en worden ze zieker. ""Wat hebben we er als samenleving aan als mensen doorlopen met druk op de borst?"". Ze vindt het ""verkeerde zuinigheid"".

Agema staat alleen in haar mening, want VVD, D66 en CDA wijzen erop dat afschaffing zes miljard euro kost en dat we dat geld met zijn allen moeten opbrengen. ""Het doet niets aan de kosten en de betaalbaarheid van de zorg"", zegt Vedder van het CDA. Zij wil veel meer inzetten op preventie om te voorkomen dat mensen zorg nodig hebben. Maar volgens Agema is juist het afschaffen van het eigen risico de beste vorm van preventie.

10:09

VVD: migratie beperken om wooncrisis op te lossen

De eerste stelling bij WNL op Zondag is ingebracht door VVD-kandidaat Hermans: het oplossen van het woningtekort vereist migratiebeperking. BBB en NSC zijn het met haar eens, maar Lahlah (GL/PvdA) niet. Volgens haar zijn er vooral te weinig betaalbare woningen gebouwd de laatste jaren. En dat is vooral gebeurd omdat volkshuisvesting is overgelaten aan de markt. En dat verwijt ze de VVD.

Ook Van Vroonhoven (NSC) en Keijzer (BBB) vinden dat Hermans boter op het hoofd heeft. De afgelopen twaalf jaar dat de VVD de premier leverde is er, ondanks allerlei beloftes, veel te weinig gebeurd om de migratie te beperken en extra woningen te bouwen, vinden ze.

09:47

WNL kiest niet voor de lijsttrekkers, maar de nummers twee

Om 10.00 uur op NPO 1 zijn te gast: Sophie Hermans (VVD), Fleur Agema (PVV), Esmah Lahlah (GL/PvdA), Jan Paternotte (D66), Eline Vedder (CDA), Mona Keijzer (BBB) en Nicolien van Vroonhoven (NSC).

09:36

Kijk terug: Bontenbal (CDA) en Marijnissen (SP) bij NOS op 3

09:30

Samenvatting van de dag van gisteren

Voor veel kiezer zijn de problemen in de zorg het belangrijkste verkiezingsthema, blijkt uit onderzoek van Ipsos in opdracht van de NOS. Maar in de campagne vermijden de meeste politici het onderwerp liever.

Verschillende politici waren aanwezig op de manifestatie in Amsterdam over bestaanszekerheid, georganiseerd door vakbond FNV.

Bij NOS op 3 discussieerden Henri Bontenbal (CDA) en Lilian Marijnissen (SP) onder andere over de vraag wat makkelijker is: oppositie of coalitie?

09:29

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42792089,Van Baarle (Denk) wil Wilders niet feliciteren: 'PVV is dreigement voor moslims',NOS.nl,2023-11-22,De Denk-lijsttrekker gaf ook aan trots te zijn op de drie zetels waarop de partij in de exitpoll van onderzoeksbureau Ipsos staat.,2023-01-01,2023-11-01,2023-11-20
42792095,'De BBB doet graag water bij de wijn',NOS.nl,2023-11-15,Bij de afgelopen Provinciale Statenverkiezingen stemde boerin Angelique op de BBB vanwege hun standpunten over stikstof. Maar ze is teleurgesteld in wat de partij bereikt heeft.,2023-01-01,2023-11-01,2023-11-13
42792128,Spandoek BBB langs A12 beklad,NOS.nl,2023-11-15,"Op zeker vier plaatsen langs de A12 zijn campagneborden en spandoeken van de BoerBurgerBeweging beklad met rode verf. Partijleider Van der Plas spreekt van ""een nieuwe dimensie"". De partij doet aangifte.",2023-01-01,2023-11-01,2023-11-13
42790083,Felle botsing tussen Baudet en Jetten over lhbti-rechten,NOS.nl,2023-11-01,Een van de vragenstellers is non-binair en zegt dat die bedreigingen krijgt van mensen die uitspraken van Baudet herhalen. Baudet zegt eerst niet te weten wat non-binair is; later zegt hij dat dat hij tegen voorlichting daarover is. Jetten reageert boos.,2023-01-01,2023-11-01,2023-10-30
42792143,Bijna blinde burgemeester laat raadszaal blinddoek omdoen ,NOS.nl,2023-11-15,Naast haar blindenstok hanteert 'blindfluencer' Tjarda Struik nu ook de voorzittershamer in de Leiderdorpse gemeenteraad. De 37-jarige VVD'er is bekend door haar filmpjes op TikTok en is nu burgemeester van Leiderdorp.,2023-01-01,2023-11-01,2023-11-13
42790098,Van Baarle: Denk is niet conservatiever geworden • Clash Jetten en Baudet over lhbti-rechten,NOS.nl,2023-11-01,"22:12

Van Baarle vindt niet dat Denk conservatiever is geworden

In het verleden steunde Denk nog wel eens voorstellen om de positie van lhbti'ers te verbeteren, maar in het huidige verkiezingsprogramma loopt de partij te hoop tegen wat het noemt 'regenboogdwang'. Toch vindt lijsttrekker Van Baarle niet dat hij de partij een conservatievere koers laat varen. ""Het denken stopt bij een partij als Denk natuurlijk niet"", zegt hij daarover bij Nieuwsuur. Maar hij ziet ""geen noemenswaardige koerswijziging"".

Iemand uit de Haagse Schilderswijk suggereert in een filmpje dat Denk tegenwoordig feller is op dit onderwerp, omdat veel mensen die eerst op Denk stemden nu op Forum voor Democratie zouden willen gaan stemmen. Reden zou het standpunt van Baudet zijn over 'lhbti-propaganda'.

Van Baarle ontkent dat er sprake is van een kiezersbeweging van Denk naar Forum. Hij wijst erop dat Baudet in het verleden heeft gezegd dat hij vindt dat Europa dominant blank moet blijven. Dat is volgens Van Baarle een extreemrechtse uitspraak.

Hij veroordeelt discriminatie op welke grond dan ook. Maar als bijvoorbeeld een voetballer om persoonlijke redenen geen regenboogarmband wil dragen, dan moet dat kunnen, zegt Van Baarle. 

21:30

Stephan van Baarle (Denk) te gast in Nieuwsuur

Nieuwsuur begint vanavond met de serie interviews met lijsttrekkers. Eerste gast is Stephan van Baarle van Denk. Hij nam een paar maanden geleden de leiding van de partij over van Farid Azarkan.

Bekijk hier de livestream van Nieuwsuur.

20:14

Felle botsing over lhbti-rechten en Poetin

Een van de vragenstellers identificeert zich niet als man of vrouw, maar als non-binair en zegt dat die bedreigingen krijgt van mensen die daarbij uitspraken van Baudet herhalen. Baudet zegt eerst niet te weten wat non-binair betekent en daarna dat hij niet gelooft dat er meer dan twee geslachten zijn. Hij voelt zich ook niet verantwoordelijk voor de bedreigingen die de vragensteller krijgt, maar hij wijst ze wel af. Hij wil alleen maar dat kinderen geen voorlichting krijgen over geslachtsverandering.

Jetten reageert woedend op de uitlatingen van Baudet. Hij vindt dat de Forum-leider veel Nederlanders ontkent in hun identiteit.

Later botsen ze opnieuw over Oekraïne. Een van de vragenstellers komt uit dat land en wil weten waarom Baudet de Russische president Poetin een held noemt. Als hij daar in de ogen van Jetten geen duidelijk antwoord op geeft, noemt hij Baudet ""de spreekpop van Poetin"".

Bekijk hier de discussie naar aanleiding van de non-binaire vragensteller:

19:49

D66 en Forum: rente studieschuld op nul houden

Beide lijsttrekkers vinden dat de rente die studenten betalen op hun studielening op nul procent moet blijven. Baudet wil daarboven ook de zogeheten pechgeneratie uit het leenstelsel compenseren. En dat kan volgens hem ook prima betaald worden uit de miljarden die we nu gaan uitgeven aan het stikstofbeleid. Dat vindt hij allemaal onzin.

Ook moet het onderwijs stoppen met lessen over het klimaatprobleem en wat hij ""lhbtiq-propaganda"" noemt. ""Dan blijft er meer tijd over voor taal en rekenen."" Dat schiet Jetten dan weer in het verkeerde keelgat. ""Ik verzet me tegen partijen als Forum die zeggen dat lhbti-onderwijs brainwashing van kinderhersenen is. Dat is precies de reden waarom ik net geen spelletje wilde spelen.""

19:29

Jetten wil geen spelletje spelen met Baudet

Vast onderdeel in het verkiezingsprogramma van NOS op 3 is een spelletje, waarbij de politici moeten raden of een voorstel uit hún verkiezingsprogramma komt of uit dat van de ander. Ze wijzen dan met een grote schuimvinger naar de juiste persoon. Maar Jetten vindt het ongepast om dat spelletje te spelen met Baudet. Hij wil geen spelletje doen met ""de vertegenwoordiger van een partij die het sentiment van haat, racisme en discriminatie de afgelopen jaren heeft aangewakkerd."" Baudet noemt hem daarop lachend ""acteur"".

In plaats van het spelletje met de schuimvingers moeten Jetten en Baudet nu keuzes maken in dilemma's. Jetten verkiest daarbij Volt boven GroenLinks/PvdA en Baudet een lockdown boven de QR-code. Over één ding zijn ze het eens: als de overheid geld tekortkomt moet er eerder bezuinigd worden dan dat we extra geld lenen.

19:15

D66: meer starterswoningen, Forum: stoppen met immigratie

Het eerste onderwerp bij NOS op 3 is de woningcrisis, waardoor veel mensen op een huis wachten. Het verschil in visie tussen Jetten en Baudet is groot. Volgens de Forum-leider is er helemaal geen woningcrisis meer als we maar stoppen met immigratie. Dan is het tekort aan woningen binnen drie jaar opgelost, stelt hij, want asielzoekers krijgen voorrang bij woningen.

D66-voorman Jetten zegt dat het helemaal niet mogelijk om immigratie helemaal te stoppen, en wijst Baudet erop dat hun beider voorouders ooit als immigranten naar Nederland zijn gekomen. Hij wil vooral inzetten op het bouwen van meer woningen voor starters. Vooral in steden, want daar zijn al voorzieningen, maar ook in dorpen kan er ""een straatje bij"".

Ook wil Jetten de discriminatie door verhuurders aanpakken. Dat vindt Baudet weer onzin, verhuurders moeten de vrijheid hebben om hun woningen te verhuren aan wie ze willen.

18:49

Om 19.00 uur: Baudet en Jetten bij NOS op 3

Je kunt het NOS op 3-debat met FvD-lijsttrekker Thierry Baudet en D66-lijsttrekker Rob Jetten live meekijken op YouTube en in deze livestream op NOS.nl en de NOS-app.

18:18

BIJ1 projecteert omstreden leus op Mauritshuis

Activisten van de politieke partij BIJ1 hebben de omstreden leus ""From the river to the sea, Palestine will be free"" geprojecteerd op het Mauritshuis in Den Haag, naast het Torentje van premier Rutte. Volgens een woordvoerder gebeurde dat in de nacht van maandag op dinsdag en was de tekst ongeveer een half uur te zien. Pas nu de partij de actie deelt op sociale media komen er reacties. Veel mensen vinden de leus antisemitisch. Het Centraal Joods Overleg is ""verbijsterd"" en roept de politiek op ""zich in de meest sterke bewoordingen"" uit te spreken tegen de projectie. 

D66-Kamerlid Alexander Hammelburg wijst erop dat de slogan door velen opgevat wordt als een oproep tot vernietiging van de staat Israël en zijn Joodse inwoners. Hij vindt het bedreigend en onnodig. Volgens BIJ1 is het juist een roep om gelijke rechten voor Palestijnen. Het recht van Palestijnen en hun bondgenoten om op te komen voor die rechten staat steeds meer onder druk, schrijft de partij op X.

Kamervoorzitter Bergkamp heeft de leus in de ban gedaan vanwege de antisemitische lading. Ze ontnam BIJ1-Kamerlid Sylvana Simons het woord toen die de slogan in de plenaire zaal wilde uitspreken.

Vorige maand werd een man veroordeeld tot twee maanden gevangenisstraf voor het projecteren van een antisemitische leus op het Anne Frankhuis in Amsterdam.

BIJ1

@PolitiekBIJ1

Activisten van BIJ1 hebben de leus 'From the River to the Sea, Palestine will be free' geprojecteerd op het Mauritshuis, die naast de werkkamer van de Minister President ligt.

Hiermee verzet BIJ1 zich tegen de steeds toenemende druk op onze vrijheid van meningsuiting om solidair… https://t.co/unHleQJqOV https://t.co/4EJFDt5zon

14:36

1 november 2023

16:14

Aanbod verkiezingsprogramma's in 'begrijpelijke taal' dun gezaaid

Er zijn maar weinig politieke partijen die hun verkiezingsprogramma ook in begrijpelijke taal hebben geschreven. Van de 17 grootste partijen zijn er maar vier die aparte teksten hebben gemaakt voor laaggeletterde Nederlanders, zo blijkt bij een analyse van de NOS van de websites van de partijen.

D66 heeft een tekst in 'begrijpelijke' taal, GroenLinks/PvdA in 'heldere' taal en de ChristenUnie in 'gewone taal'. En dat gaat de Partij voor de Dieren ook doen, maar die is er nog mee bezig. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze moeite hebben met lezen, schrijven of rekenen.

Een overgrote meerderheid van de Tweede Kamer heeft twee weken geleden een voorstel aangenomen om een wettelijk recht op begrijpelijke overheidstaal in te voeren. De Tweede Kamer benadrukt dat veel Nederlanders het vertrouwen in de overheid verliezen en dat begrijpelijke communicatie daarom heel belangrijk is.

15:28

Straks bij NOS op 3: Jetten (D66) versus Baudet (FvD)

14:55

Bijna 110.000 Nederlanders in het buitenland kunnen stemmen

Voor het eerst hebben meer dan 100.000 Nederlanders die in het buitenland wonen zich laten registreren om bij de Tweede Kamerverkiezingen te kunnen stemmen. Bij de gemeente Den Haag, die de registraties coördineert, hebben zich 109.436 mensen gemeld. 

(Eenmalige) registratie hoeft overigens niet te betekenen dat de betrokkenen ook echt een stem uitbrengen. Maar ze hebben in elk geval de mogelijkheid. Van hen zal het overgrote deel per brief stemmen. Volgens de gemeente Den Haag kunnen ruim 1.200 Nederlanders in het buitenland met een kiezerspas in Nederland stemmen. En nog eens ruim 1.600 kunnen hun stem via een schriftelijke volmacht laten uitbrengen door iemand anders in Nederland. 

13:23

StemWijzer al 1.5 miljoen keer ingevuld, vaker dan in 2021 

Sinds het online gaan vorige week woensdag is de StemWijzer al meer dan 1,5 miljoen keer ingevuld. Dat is vaker dan in 2021, toen de teller na een week op 1 miljoen stond.

Uiteindelijk werd de Stemwijzer in 2021 7,8 miljoen keer geraadpleegd. Met name in de laatste week voor de verkiezingen maakten veel mensen nog gebruik van het online hulpmiddel.

Gebruikers die toestemming hebben gegeven voor het verzamelen van deze informatie hebben tot nog toe 'kerncentrales', 'lagere prijs benzine', 'belasting op vermogen' en 'eigen risico zorg' aangevinkt als extra belangrijke onderwerpen.

Sinds maandag staat behalve de Stemwijzer ook het Kieskompas online.

12:44

Terugluisteren: gesprek met lijsttrekker Volt 

12:08

Onderzoek werkgevers: minder ondernemers willen VVD stemmen 

Veel ondernemers zijn nog steeds van plan om op de VVD te stemmen (30 procent). Maar ten opzichte van de vorige verkiezingen (48 procent) lijkt dit aantal wel terug te lopen. Dat komt naar voren uit een peiling in opdracht van de werkgeversorganisaties VNO-NCW en MKB Nederland. 

De daling lijkt vooral gunstig te zijn voor partijen als BBB en Nieuw Sociaal Contract (NSC). Meer dan de helft van de ondernemers ziet deze nieuwkomers als een kans op verandering. Ze willen het liefst een een coalitie van VVD, BBB en NSC. 

VVD-lijsttrekker Dilan Yesilgöz wordt het vaakst genoemd als premierskandidaat (37 procent), op verre afstand gevolgd door Pieter Omtzigt van NSC (11 procent) en Frans Timmermans van GroenLinks/PvdA (10 procent).

10:51

Terugkijken: Timmermans en Omtzigt bij NOS op 3

10:38

BBB wil regeren met NSC, VVD en SGP

BBB-leider Caroline van der Plas gaat er vanuit dat haar partij in een nieuw kabinet komt. Ze denkt dat ze na de verkiezingen wordt gevraagd om mee te doen. ""Het lijkt me heel raar als we daar niet voor worden gevraagd"", zegt ze in een een interview met het Nederlands Dagblad.

BBB wil het liefste regeren met Nieuw Sociaal Contract, de VVD en SGP, zegt ze in het interview. Ze verbindt er wel een voorwaarde aan: BBB moet de minister van Landbouw kunnen leveren. Ze houdt wel de mogelijkheid open om met linkse partijen zoals GroenLinks/PvdA te regeren. Maar de verschillen zijn wel erg groot. ""We liggen op landbouw en klimaat ver uit elkaar.""

10:20

Nationale Jeugdraad roept Tinder-gebruikers op te gaan stemmen

Mensen kunnen de komende weken op datingapp Tinder een oproep zien om te gaan stemmen. Een woordvoerder van de Nationale Jeugdraad, die hierachter zit, zegt tegen het ANP: ""Het is een leuke manier om een brede doelgroep jongeren te bereiken. Steeds meer jonge mensen geven in hun profiel aan dat ze politiek geïnteresseerd zijn.""

De campagne is vandaag begonnen en duurt tot 22 november, de dag van de Tweede Kamerverkiezingen. In de advertenties staan boodschappen als ""Ghost de verkiezingen niet. Ga stemmen."" en ""Laat je niet catfishen. Vul een stemwijzer in en ga stemmen!""

Wie de advertentie naar rechts swipet, op Tinder de manier om aan te geven dat je in iemand geïnteresseerd bent, komt terecht op een pagina van de Nationale Jeugdraad. Die legt de jonge kiezers daar uit dat ze hun stempas en identiteitskaart moeten meenemen naar het stembureau, waar ze de dichtstbijzijnde stembureaus kunnen vinden en dat ze een stemwijzer kunnen invullen om hun keuze te helpen bepalen.

08:54

Dassen wil evenwicht mannen-vrouwen, als vader is dat nu even lastig 

Dassen staat bekend als een rustig persoon. Op de vraag of dat een goede eigenschap is voor een politicus en of hij er wel tussenkomt in verkiezingsdebatten, zegt hij dat hij voor ""verbindende politiek"" is en ""niet alleen bezig met de extremen"". ""Als ik de ene keer dan wat minder in het nieuws ben dan de andere, dan is dat zo.""

Een luisteraar vraagt waarom Volt altijd gaat voor 50 procent vrouwen op de kieslijsten? ""Waarom niet kiezen voor de beste kandidaat?"" Volgens Dassen gaat dat argument van kwaliteit niet meer op. ""Want er zijn voldoende goede vrouwen om die plekken in te nemen."" Zijn partij zal hier wat hem betreft mee doorgaan tot er een volstrekt evenwichtige verhouding tussen mannen en vrouwen is.

Zelf is hij net vader geworden en als hij de vraag krijgt die zijn vriendin heel vaak krijgt, of het ouderschap te combineren is met een drukke baan, zegt hij dat hij zich er bewust van is dat er op dit moment meer op haar bordje terechtkomt. ""Daar hebben we wel discussies over, maar tot nu toe gaat het goed. We genieten met zijn drieën heel erg van elkaar.""

Dassen hoopt dat Volt met zijn pro-Europa-programma en een ""radicaal klimaatbeleid"" zes zetels in de Tweede Kamer gaat halen. Bij de verkiezingen in 2021 waren dat er drie. Daar zijn er na het vertrek van Kamerlid Gündogan nog twee van over. In de Peilingwijzer zijn het er nu drie tot vijf. ""Dus het gaat de goede kant op"", vindt de lijsttrekker.

Morgen is Wybren van Haga van BVNL te gast in het NOS Radio 1 Journaal.

08:45

Dassen:  Nederland had voor VN-resolutie moeten stemmen

Lijsttrekker Laurens Dassen van Volt is met een kwartier vertraging nu in gesprek met het NOS Radio 1 Journaal. Hij reageert op een reconstructie in NRC van het tot stand komen van het Nederlandse besluit om in de VN van stemming te houden over de resolutie over een wapenstilstand. Daarin staat dat Nederland eerst naar een tegenstem neigde. Als dat waar is, vindt Dassen dat ""waardeloos"". ""Nederland had voor moeten stemmen"", zegt hij. ""We kunnen als internationale gemeenschap niet aan de kant blijven staan. ""

08:33

Dassen (Volt) staat in de file 

De lijsttrekker van Volt staat nog in de file. Het geplande gesprek laat dus nog even op zich wachten. 

Dassen is de derde lijsttrekker die te gast is in het NOS Radio 1 Journaal. 

07:48

Wie zijn de lijsttrekkers en wat willen zij? 

Nog drie weken te gaan tot de verkiezingen op woensdag 22 november. Wie zijn de lijsttrekkers en welke partijen vertegenwoordigen zij? Bekijk onze tool en schuif met de filters om de informatie te vinden waar je naar zoekt 

07:46

Wie is Laurens Dassen, de lijsttrekker van Volt?

Volt-lijsttrekker Laurens Dassen is in Eindhoven geboren en nu 38. Na een studie bedrijfskunde werkte hij enige tijd bij ABN Amro. In 2018 was hij een van de oprichters van Volt Nederland. Een jaar later stond hij op de kandidatenlijst van Volt bij de Europese verkiezingen, maar in Nederland haalde de partij toen geen zetels.

Met Dassen als lijsttrekker lukte het Volt twee jaar later wel om in de Tweede Kamer te komen: de partij sleepte drie zetels in de wacht. Dassen formuleert in de Kamer vaak bedachtzaam en pleit geregeld voor fundamenteel andere keuzes, bijvoorbeeld op het gebied van klimaat en asiel. Volgens hem is de oplossing van veel problemen te lang vooruitgeschoven en is meer visie nodig. Dassen was in de Kamer een van de initiatiefnemers van voorstellen om het aantal Tweede Kamerleden uit te breiden.

gisteren, 07:44

Luisteren tussen 8.30 uur en 8.45 uur: Laurens Dassen (Volt)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit, de belangrijkste speerpunten van de partij en er is aandacht voor de politicus zelf. Zo meteen is Laurens Dassen van Volt aan de beurt.

gisteren, 07:10

Samenvatting van de dag van gisteren

Speciaal voor jongeren zette ProDemos gisteren een stemhulp online met verschillende stellingen en uitlegfilmpjes.

In het NOS-Radio 1 journaal  was Joost Eerdmans te gast die onder meer pleitte voor een tijdelijke asielstop.

En NSC lijsttrekker Omtzigt en GroenLinks/PvdA lijsttrekker Timmermans spraken in het verkiezingsprogramma van NOS op 3  onder meer over het inkrimpen van de veestapel, de verhoging van het minimumloon, en asiel en migratie. De twee partijen, die volgens de peilingen samen met de VVD kans maken de grootste te worden zijn het niet eens over wat voor kabinet het beste voor het land zou zijn. Omtzigt voelt veel voor een minderheidskabinet waarbij de Kamer meer aan zet is, Timmermans niet. En Omtzigt twijfelt nog steeds of hij premier wil worden, de impact op zijn leven en gezin lijkt hem groot.

Kijk hier de fragmenten van het programma terug, er werd onder meer een politieke versie van 30 seconds gespeeld: 

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42792146,Israël: wapens gevonden in ziekenhuis • WHO veroordeelt Israëlische inval,NOS.nl,2023-11-15,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:46

Leger Israël blaast oud-parlementsgebouw Gaza op 

Israëlische militairen hebben het voormalige parlementsgebouw in Gaza opgeblazen. Het pand werd al jaren niet meer gebruikt.

Enkele dagen geleden publiceerde het Israëlische leger een foto van militairen die poseren in het parlementsgebouw. De Israëlische nieuwszender I24 heeft nu een video gepubliceerd waarop de zware explosie te zien is:

i24NEWS English

@i24NEWS_EN

WATCH: IDF destroys Hamas parliament building in Gaza

📹Fair use under Clause 27A of Israeli copyright law https://t.co/tQtgPPdJ52

14:38

15 november 2023

17:41

Tweede Kamer praat na verkiezingen over oorlog tussen Israël en Hamas

Het Tweede Kamerdebat over de oorlog tussen Israël en Hamas vindt na de verkiezingen plaats. Waarschijnlijk is het debat volgende week donderdag.

D66 en SP, die het debat hebben aangevraagd, wilden deze week al over de oorlog praten. Maar een meerderheid van de Kamer steunde vandaag het CDA-voorstel om te wachten tot demissionair minister Bruins Slot van Buitenlandse Zaken een reeks vragen over de oorlog tussen Israël en Hamas heeft beantwoord. VVD, PVV, CU, FVD, BBB en SGP stemden voor dit voorstel.

Aanleiding voor het debat is het gelekt vertrouwelijke memo van de Nederlandse ambassade in Tel Aviv met kritiek op Israël. In het memo staat onder meer dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza. Ook zou Israël ""onevenredig geweld"" gebruiken in de oorlog.

17:22

Adviseur Netanyahu: wapens gevonden in al-Shifa-ziekenhuis

Volgens Israël heeft het leger wapens gevonden in het al-Shifa-ziekenhuis in Gaza. ""We hebben wapens en andere zaken gevonden"", zegt een adviseur van premier Netanyahu in een interview met de Amerikaanse zender MSNBC.

Het Israëlische leger is het ziekenhuis binnengevallen omdat er een Hamas-basis onder het gebouw zou zitten. Hamas ontkent dat.

Volgens het door Hamas-aangestuurde ministerie van Volksgezondheid is een ziekenhuisafdeling beschoten door Israëlische troepen. Het is onduidelijk of er sprake is van slachtoffers.

17:21

WHO veroordeelt Israëlische inval in ziekenhuis

Wereldgezondheidsorganisatie WHO noemt het volledig onacceptabel dat het Israëlische leger het al-Shifa-ziekenhuis is binnengegaan. ""Ziekenhuizen zijn geen slagveld"", zegt directeur Tedros.

Israël en de VS stellen dat Hamas een hoofdkwartier heeft onder het ziekenhuis. Daarom is het volgens het leger noodzakelijk om het ziekenhuis te doorzoeken. Hamas spreekt deze beschuldiging tegen.

De WHO benadrukt dat patiënten en artsen te allen tijde beschermd moeten zijn, zelfs als een ziekenhuis voor militaire doeleinden wordt gebruikt. Tedros zei dat er geen contact meer mogelijk is met het personeel van het ziekenhuis. De situatie ter plekke is onduidelijk.

16:48

VN-Veiligheidsraad stemt over gevechtspauze 

De VN-Veiligheidsraad buigt zich later vandaag over een voorstel voor gevechtspauzes in Gaza. In de ontwerpresolutie wordt opgeroepen tot ""onmiddellijke en langdurige humanitaire gevechtspauzes en corridors"".

Reuters meldt dat de resolutie waarschijnlijk zal worden aangenomen, al dan niet in aangepaste vorm. Het persbureau baseert zich op informatie van anonieme diplomaten. Israël stelt sinds kort al in beperkte mate humanitaire corridors in voor mensen die van Noord- naar Zuid-Gaza willen vluchten. In hoeverre het voorstel in de Veiligheidsraad daarvan verschilt is nog onduidelijk.

Er zijn minimaal negen stemmen van de vijftienkoppige VN-raad nodig om een resolutie aan te nemen. De Verenigde Staten, Rusland, China, Frankrijk en het Verenigd Koninkrijk hebben vetorecht: zij kunnen resoluties met hun stem blokkeren.

15:50

Ministerie doet aangifte van lekken vertrouwelijke informatie na NRC-artikelen

Het ministerie van Buitenlandse Zaken doet aangifte van het lekken van vertrouwelijke stukken, nadat er volgens het ministerie in ""recente berichten in de media"" is geciteerd uit vertrouwelijke, niet-openbare correspondentie van het departement.

Daarmee wordt waarschijnlijk gedoeld op berichtgeving in NRC over onder meer een vertrouwelijke memo van de Nederlandse ambassade in Tel Aviv, waarin onder meer staat dat het Israëlische leger ""de intentie heeft om bewust enorme vernietiging aan te richten aan de infrastructuur en civiele centra"" in Gaza.

NRC meldde vorige week ook dat Nederland reserveonderdelen voor de F-35 stuurt vanuit Nederland naar Israël, wat mogelijk in strijd is met het humanitair oorlogsrecht. In het NRC-artikel staat dat juristen Buitenlandse Zaken waarschuwden voor de mogelijke schendingen van het oorlogsrecht.

Volgens secretaris-generaal Paul Huijts van het ministerie raakt het bewust lekken van informatie ""het functioneren van onze organisatie in de ziel en zaagt aan het onderlinge vertrouwen van collega's"". Bovendien zou het de veiligheid van ambtenaren van het ministerie in gevaar kunnen brengen, stelt Huijts in een verklaring. ""Volgens de Gedragscode Integriteit Rijk dienen ambtenaren zorgvuldig om te gaan met (vertrouwelijke) informatie."" Meer wil het ministerie er niet over zeggen.

14:20

'Qatar probeert deal te bemiddelen tussen Hamas en Israël'

Onderhandelaars uit Qatar proberen een akkoord te sluiten tussen Israël en Hamas, meldt een betrokken functionaris aan persbureau Reuters. Met die deal zouden zo'n vijftig gegijzelde burgers moeten worden vrijgelaten door Hamas, in ruil voor een driedaagse gevechtspauze.

Ook zou Israël enkele Palestijnse vrouwen en kinderen moeten vrijlaten uit gevangenissen en zou het meer humanitaire hulp moeten toelaten in de Gazastrook, zegt de functionaris. De Verenigde Staten zien toe op de onderhandelingen.

12:50

VN: regen gaat situatie Gaza bemoeilijken

De veranderende weersomstandigheden gaan het leven voor ontheemden in de Gazastrook een stuk moeilijker maken. Dat zegt UNRWA, de VN-organisatie voor Palestijnse vluchtelingen, tegen de BBC.

Een woordvoerder zegt dat 800.000 ontheemden zich nu in overbevolkte VN-centra bevinden, zonder verwarming of drinkwater. ""De regen zal een ontzettend wanhopige situatie nog veel erger maken voor de Gazanen die hun huis hebben moeten verlaten"", zegt de UNRWA. ""We hebben geen brandstof, dus we kunnen ook geen verwarming of drinkwater regelen.""

12:30

VN: geleverde brandstof niet voor ziekenhuizen

De brandstof die de Verenigde Naties vandaag hebben ontvangen voor hulp in Gaza is ""lang niet genoeg"" en mag bovendien niet gebruikt worden voor ziekenhuizen en voor water. Dat zegt Thomas White van de VN-hulporganisatie voor Palestijnse vluchtelingen UNRWA op X. De brandstof mag alleen gebruikt worden voor het vervoer van hulpmiddelen naar Gaza.

""Er is veel meer nodig. Brandstof wordt gebruikt als een wapen in de oorlog, dit moet stoppen."" De VN heeft volgens White 23.027 liter brandstof uit Egypte ontvangen. ""Dit is maar 9 procent van onze dagelijkse behoefte om levensreddende activiteiten te kunnen blijven verrichten.""

In de Gazastrook is dringend brandstof nodig voor onder meer ziekenhuizen, stroomgeneratoren en waterpompstations. Israël blokkeert de brandstofleveringen.

12:24

Kaart: al-Shifa-ziekenhuis in Gaza-Stad

11:55

Erdogan noemt Israël terreurstaat

De Turkse president Erdogan heeft weer hard uitgehaald naar Israël. In het parlement in Turkije noemde hij het land een terreurstaat die het internationaal recht schendt en oorlogsmisdaden begaat.

Ook herhaalde hij dat Hamas in zijn ogen geen terroristische organisatie is. De president zei dat het duidelijk is dat er genocide plaatsvindt in Gaza.

Erdogan gaat vrijdag naar Duitsland voor een bezoek aan bondskanselier Scholz en president Steinmeier. De Duitse regering staat achter Israël.

11:44

Israëlisch leger deelt foto's die inval ziekenhuis zouden tonen

Het Israëlische leger heeft foto's vrijgegeven waarop de voorbereiding van de inval in het al-Shifa-ziekenhuis in Gaza-Stad te zien zou zijn. De beelden zijn niet onafhankelijk te verifiëren.

Op Telegram schrijft het leger dat de operatie voortduurt in een specifiek deel van het gebouw. Meer informatie wordt niet gedeeld. Israël vermoedt dat Hamas een commandopost onder het ziekenhuis heeft, maar Hamas zelf ontkent dat.

Uit het al-Shifa-ziekenhuis komen sinds een paar dagen nauwelijks beelden naar buiten. Er zijn bijna geen journalisten in de buurt en er is slechts zeer sporadisch internet. De Wereldgezondheidsorganisatie zegt geen contact meer te hebben met medewerkers van het ziekenhuis.

10:52

Reuters: tankwagen probeert grens Gaza over te steken

Een tankwagen probeert vanochtend de Rafah-grensovergang tussen Egypte en de Gazastrook over te steken. Dat meldt persbureau Reuters op basis van twee Egyptische veiligheidsbronnen. Ook zouden er nog twee andere tankwagens in de rij staan.

Het is onduidelijk of het is gelukt de grens over te steken en wat de bestemming van de trucks is.

10:31

VN-noodhulpcoördinator 'geschokt' door inval ziekenhuis

VN-noodhulpcoördinator Martin Griffiths is ""geschokt"" door de berichten over de Israëlische inval in het al-Shifa-ziekenhuis. ""De bescherming van pasgeborenen, patiënten, medici en alle burgers gaat boven al het andere"", zegt hij op X . ""Ziekenhuizen zijn geen slagvelden.""

Het contact met het medisch personeel in het ziekenhuis is verloren gegaan, zegt de chef van Wereldgezondheidsorganisatie Tedros Adhanom Ghebreyesus. ""We zijn diep bezorgd over hun veiligheid en die van de patiënten.""

10:06

Israël: VN-trucks mogen bijtanken

Het Israëlische leger zegt dat enkele hulptrucks van de Verenigde Naties vandaag worden bijgetankt. Dat zou gebeuren bij de Rafah-grensovergang tussen Egypte en de Gazastrook na een verzoek van de Amerikaanse regering.

In de Gazastrook is er volgens hulporganisaties dringend brandstof nodig om ziekenhuizen, bakkerijen, stroomgeneratoren en waterpompstations draaiende te houden. Israël blokkeert de leveringen al weken, naar eigen zeggen omdat de brandstof gestolen kan worden door Hamas.

09:18

Beelden van ziekenhuis voor inval 

Het door Hamas geleide ministerie van Volksgezondheid heeft beelden vrijgegeven van het al-Shifa-ziekenhuis. Die zouden zijn gemaakt voordat het Israëlische leger het ziekenhuis binnenviel. De situatie in het ziekenhuis is al langer schrijnend door het gebrek aan brandstof en medische goederen.

09:09

'Schoten buiten het gebouw'

Een arts in het al-Shifa-ziekenhuis zegt tegen persbureau Reuters dat er buiten het gebouw schoten worden gehoord. Hij sommeert mensen in het ziekenhuis weg te blijven van de ramen. Er zijn geen berichten over gevechten binnen het complex.

09:01

'Geen harde bewijzen van commandopost onder ziekenhuis'

""Israël is er al jaren van overtuigd dat Hamas een commandocentrum heeft onder het ziekenhuis, maar harde bewijzen daarvan heeft het land nooit met de wereld gedeeld.

Eergisteren kwam Israël wel met een video van een kelder onder een ander Gazaans ziekenhuis dat inmiddels al leeg was. In die video beweren ze dat Hamas daar een uitvalsbasis had. En volgens het Israëlische leger is er een commandopost onder het al-Shifa-ziekenhuis. Die claims blijven lastig te verifiëren. Hamas ontkent alles en zegt dat ze niets te verbergen hebben in het ziekenhuis.

De Verenigde Staten hebben Israël gewaarschuwd. Ze willen geen vuurgevechten in het ziekenhuis, en willen niet dat er patiënten worden gedood. Je merkt dat de toon vanuit de VS de afgelopen tijd is veranderd. Biden blijft benadrukken dat de VS achter Israël staat. Maar je merkt dat naarmate het aantal burgerdoden in Gaza stijgt en de situatie in de ziekenhuizen schrijnender wordt, de druk op Biden toeneemt om Israël op te roepen tot een staakt-het-vuren.""

08:44

Al Jazeera: meerdere afdelingen uitgekamd, mensen ondervraagd

Het Israëlische leger heeft enkele afdelingen van het al-Shifa-ziekenhuis uitgekamd, meldt Al Jazeera. Het zou gaan om de spoedeisende hulp, de chirurgieafdeling en de kraamafdeling. ""Militairen doorzoeken kamer voor kamer en gang voor gang"", zegt een verslaggever van de zender. ""Dokters en andere medische stafleden worden ondervraagd.""

Volgens Al Jazeera heeft het Israëlische leger elektronische checkpoints opgezet op meerdere plekken in het ziekenhuis. Zowel stafleden als patiënten worden om de beurt geroepen om ondervraagd te worden.

Mohammed Zaqout, directeur ziekenhuizen in de Gazastrook, zegt tegen persbureau AP dat er veel angst is in het ziekenhuis. ""Mensen zijn aan het schreeuwen. Het is een ontzettend enge situatie. We kunnen niets doen voor de patiënten, behalve bidden.""

06:55

Israëlisch leger: ziekenhuis misschien wel 'kloppend hart' van Hamas

Het al-Shifa-ziekenhuis in Gaza-Stad is volgens een woordvoerder van het Israëlische leger ""misschien wel het kloppende hart"" van Hamas. Volgens het leger ligt er een commandopost onder het ziekenhuis. Hamas ontkent dat.

Het leger probeert het ziekenhuis te evacueren, zegt de woordvoerder tegen CNN. ""We hebben brandstof mee voor de essentiële diensten en mobiele couveuses om te proberen de baby's uit het ziekenhuis te krijgen.""

De Palestijnse Autoriteit beschuldigt het Israëlische leger van ""een nieuw misdrijf tegen de menselijkheid, de medische staf en de patiënten"". ""Wij houden de bezetters volledig verantwoordelijk voor de levens van de medici, patiënten en ontheemden in al-Shifa"", zegt het ministerie van Volksgezondheid tegen het Palestijnse persbureau WAFA, dat is gelieerd aan de Palestijnse Autoriteit.

Het Israëlische leger heeft op chatapp Telegram foto's gepubliceerd van dozen waarin volgens het opschrift medische goederen en babyvoedsel zitten. Het is niet te verifiëren of het leger ook daadwerkelijk die goederen naar het ziekenhuis brengt.

06:13

Hamas: niets te verbergen in al-Shifa-ziekenhuis

Het door Hamas geleide ministerie van Volksgezondheid in Gaza zegt dat er niets verborgen ligt in het al-Shifa-ziekenhuis in Gaza, waar het Israëlische leger een ""operatie"" uitvoert tegen Hamas. ""Er zijn alleen artsen, patiënten en thuisloze mensen.""

Volgens het ziekenhuis verblijven er ongeveer 650 patiënten, en tussen de 5000 en 7000 mensen die hun huis zijn ontvlucht.

Het Israëlische leger beticht Hamas ervan het ziekenhuis en de patiënten te gebruiken als menselijk schild. Het leger zegt dat het Hamas gisteren heeft gewaarschuwd om alle militaire activiteit in het gebouw binnen 12 uur te beëindigen. ""Maar dat hebben ze helaas niet gedaan.""

04:38

Israëlische soldaten binnen op spoedeisende hulp

Volgens een correspondent van nieuwszender Al Jazeera zijn Israëlische troepen het al-Shifa-ziekenhuis binnengedrongen. Volgens hem zijn er tientallen militairen op de spoedeisende hulp en staan tanks op de binnenplaats van het complex.

Het Israëlische leger spreekt van een ""gerichte operatie"" tegen Hamas. Het leger zegt dat de terreurorganisatie een commandocentrum heeft onder het ziekenhuis.

04:25

Witte Huis: we willen geen vuurgevecht zien in een ziekenhuis

Het Witte Huis vindt dat de ziekenhuizen en de patiënten die er verblijven ""beschermd moeten worden"". Dat zei een woordvoerder naar aanleiding van de inval in het al-Shifa-ziekenhuis in Gaza door Israëlische troepen.

De woordvoerder zegt dat het Witte Huis ""geen aanval op een ziekenhuis vanuit de lucht steunt"". Ook willen zij ""geen vuurgevechten zien in een ziekenhuis waar onschuldige, hulpeloze mensen medische zorg proberen te krijgen"".

03:11

Biden en Netanyahu bellen over Israëlische gijzelaars

De Amerikaanse president Biden en de Israëlische premier Netanyahu hebben tijdens een telefoongesprek op dinsdagmiddag (Amerikaanse tijd) ""uitvoerig gesproken over het bewerkstelligen van de vrijlating van Israëliërs die door Hamas worden gegijzeld, waaronder kinderen en Amerikanen"". Dat staat in een verklaring van het Witte Huis.

Eerder vandaag zei Biden op een klimaatbijeenkomst in het Witte Huis dat hij een hoopvolle boodschap had voor de mensen die door Hamas worden vastgehouden in Gaza. ""Ik ben iedere dag in gesprek met de mensen die hierbij betrokken zijn. Hou vol, we komen eraan."" Op details kon hij niet ingaan.

In de verklaring wordt niet gesproken over de inval in het al-Shifa-ziekenhuis.

01:24

Israëlische leger gaat al-Shifa-ziekenhuis binnen

Het Israëlische leger zegt dat troepen het al-Shifa-ziekenhuis in Gaza-Stad zijn binnengegaan. Volgens Israël gaat het om een ""precieze en gerichte operatie tegen Hamas in een bepaald gebied in het ziekenhuis"". Volgens Israël en de Verenigde Staten bevindt zich een commandopost van Hamas onder het ziekenhuis.

Het door Hamas geleide ministerie van Volksgezondheid in Gaza zegt dat het complex vanaf het westen wordt bestormd door Israëlische troepen. Dat schrijft de aan Hamas gelieerde nieuwssite Shehab.

Aan het begin van de nacht kwam het bericht naar buiten dat het Israëlische leger gemeld zou hebben binnen enkele minuten het ziekenhuis binnen te vallen. Ze waarschuwden iedereen weg te blijven van ramen en deuren.

Het al-Shifa-ziekenhuis is het grootste ziekenhuis van de Gazastrook en is omsingeld door het Israëlische leger. Al dagen wordt er rond het ziekenhuis hevig gevochten. De situatie in het gebouw is intussen schrijnend. Er is geen stroom en nauwelijks voedsel of water. Volgens de ziekenhuisdirecteur zijn er in de afgelopen dagen tientallen mensen overleden, onder wie drie baby's. Vanwege de gevechten kunnen doden niet begraven worden. In het ziekenhuis liggen volgens de directeur meerdere lichamen in staat van ontbinding.

Cijfers over hoeveel mensen er in het ziekenhuis verblijven lopen uiteen. Volgens de WHO zijn er zo'n 700 patiënten en meer dan 400 medewerkers in het complex. Ook zouden er zo'n 3000 vluchtelingen zitten.

01:00

Welkom

We gaan verder in dit liveblog. Het blog van gisteren is hier terug te lezen.",2023-01-01,2023-11-01,2023-11-13
42792157,Raadsleden geblinddoekt bij installatie van 'blindfluencer' als burgemeester Leiderdorp,NOS.nl,2023-11-15,"Tjarda Struik, ook bekend als de 'blindfluencer', is gisteravond geïnstalleerd als burgemeester van Leiderdorp. De bijna volledig blinde Struik is bekend van TikTok, waar ze haar 200.000 volgers bijpraat over haar dagelijks leven.

De installatie van de 37-jarige VVD'er verliep anders dan andere installaties, meldt Omroep West . Direct nadat commissaris van de koning Jaap Smit de formele procedure had voltooid, vroeg de kersverse burgemeester iedereen in de raadszaal om een blinddoek om te doen.

Zo wilde ze de aanwezigen laten voelen hoe het is om vrijwel zonder zicht door het leven te gaan: 

Struik is in Leiderdorp van plan om te blijven doen wat ze in Zeist als raadslid ook al deed: aandacht vragen voor toegankelijkheid en inclusiviteit. ""Toegankelijkheid is wat mij betreft breder dan de fysieke leefomgeving. Het gaat ook om digitale toegankelijkheid en de toegankelijkheid van onze voorzieningen"", zei ze eerder dit jaar tegen de lokale zender Sleutelstad .

""Toen ik opgroeide hadden mensen om mij heen vaak meer oog voor wat ik mogelijk niet zou kunnen door mijn beperking, dan voor wat ik wél kon"", stelt Struik op haar website. ""Ik vond nauwelijks voorbeelden van professionals uit de disability-community met wie ik me kon identificeren in de functies die ik op een dag wilde vervullen.""

Het was voor haar de reden om zichzelf uit te roepen tot 'blindfluencer'. Ze plaatst filmpjes op TikTok die steevast beginnen met 'Hoi, ik ben Tjarda en ik ben bijna blind', waarna ze vrolijk een berg af skiet of samen met haar kinderen iets klaarmaakt in de keuken. Tegelijkertijd stapte ze ook in de politiek om, zoals ze zelf zegt, ""de samenleving te representeren"".

Commissaris van de koning Smit toonde zich gisteravond verheugd over de komst van Struik als burgemeester. ""Als je goed kan zwemmen, maakt het niet uit hoe diep het water is. Ik zag in Tjarda iemand die goed kan zwemmen.""

Liesbeth Spies, burgemeester van buurgemeente Alphen aan den Rijn en voorzitter van het Nederlands Genootschap van Burgemeesters, was al meteen lovend. ""Ik heb je nog niet ontmoet, maar ik heb wel het gevoel dat ik je ken"", aldus Spies. ""Dat komt natuurlijk door al die hilarische TikTok-filmpjes. Complimenten aan de vertrouwenscommissie dat ze een BN'er hebben verleid om burgemeester te worden.""

Bijna blind maar wel burgemeester

Gemeenteraadslid Hugo Langenberg van Lokale Partij Leiderdorp kijkt al uit naar een van de eerste activiteiten van Struik als burgemeester: de intocht van Sinterklaas. ""Dan barst het van de kinderen die haar allemaal kennen van TikTok. En dan kan ze zeggen: 'Ik ben ben bijna blind, maar wel mooi burgemeester van Leiderdorp.'""

Struik is niet de enige vrijwel blinde burgemeester van Nederland. Eind vorig jaar werd Marcel Oosterveer burgemeester van Waalre. De eerste blinde burgemeester van Nederland was Ad Bestman, van januari 1981 tot begin 1988, in de toen nog zelfstandige gemeente Abcoude.",2023-01-01,2023-11-01,2023-11-13
42790118,Medewerkers NCTV en politie aangehouden voor lekken staatsgeheime informatie,NOS.nl,2023-11-01,"De politie heeft twee mensen aangehouden voor het bezitten en naar buiten brengen van staatsgeheime informatie. Een van hen werkt bij de Nationaal Coördinator Terrorismebestrijding en Veiligheid (NCTV), de ander is een voormalig medewerker van de NCTV. Om wat voor informatie het gaat, is niet bekendgemaakt.

De arrestanten zijn een man van 64 uit Rotterdam en een 35-jarige vrouw uit Gouda. Ze zijn afgelopen donderdag opgepakt. De man, die bij de NCTV werkt, was ook actief voor de Landelijke Eenheid van de Nationale Politie. De vrouw werkte eerder voor de NCTV en zit sinds kort bij de politie.

De verdachten zijn gistermiddag voorgeleid aan de rechter-commissaris. Die heeft bepaald dat ze vooralsnog veertien dagen in hechtenis blijven. Ze zitten in beperkingen, wat betekent dat ze alleen contact met hun advocaat mogen hebben.

Het onderzoek van de Rijksrecherche is in volle gang, laat het Openbaar Ministerie weten. Op verschillende plaatsen zijn doorzoekingen geweest.

'Zeer verontrustend'

In een brief aan de Tweede Kamer heeft demissionair minister Yeşilgöz (Justitie en Veiligheid) laten weten dat er een onafhankelijk onderzoek wordt ingesteld naar wat er is gebeurd. Ze schrijft dat ze het bericht over de aanhoudingen ""zeer verontrustend"" vindt.

Het onafhankelijke onderzoek staat los van het strafrechtelijk onderzoek en is in lijn met de voorschriften voor de beveiliging van 'bijzondere informatie', aldus Yeşilgöz.

De demissionair minister meldt verder dat de NCTV en de politie naar aanleiding van de kwestie ""daar waar nodig aanvullende veiligheidsmaatregelen hebben getroffen"".

De Nationaal Coördinator Terrorismebestrijding en Veiligheid is in 2012 in het leven geroepen om Nederland te beschermen tegen bedreigingen die de maatschappij kunnen ontwrichten. De functie wordt sinds 2019 bekleed door Pieter-Jaap Aalbersberg. Als NCTV heeft hij een aantal medewerkers in dienst.

De NCTV is belast met terrorismebestrijding, cybersecurity, nationale veiligheid en crisisbeheersing. De instantie ontwikkelt daarbij beleid en regisseert de samenwerking tussen verschillende overheidsdiensten. Ook gaat de dienst over het beveiligen van bepaalde personen, bijvoorbeeld politici, die worden bewaakt omdat hun veiligheid van nationaal belang is.

Voor die taken heeft de instantie toegang tot informatie van de inlichtingendiensten en andere bronnen, om te weten welke dreigingen er zijn.",2023-01-01,2023-11-01,2023-10-30
42792174,Stengs viert terugkeer in Oranje met drie treffers: 'Nu is EK het hoofddoel',NOS.nl,2023-11-21,"Bij Calvin Stengs kan de lach niet meer van zijn gezicht. Het was maart 2021 toen hij voor het laatst in actie kwam voor Oranje. En vandaag, bij zijn terugkeer in het Nederlands elftal, scoorde hij meteen driemaal tegen Gibraltar. ""Drie goals maken is heel mooi.""

Stengs staat trots met de bal onder zijn arm de media te woord. Want wie drie keer scoort, mag de bal mee naar huis nemen. ""En dat ga ik doen. Dit is mijn eerste hattrick. Misschien laat ik er binnen nog wat handtekeningen opzetten"", lacht de Feyenoord-aanvaller.

""Het was voor mij mooi om terug te keren in het Nederlands elftal en drie goals maken is dan heel mooi. Iedereen verwacht een hoge uitslag en als ik dan zelf die vroege goal scoor, is het ook wat lekkerder voetballen. Ik denk dat we het goed hebben gedaan, de energie was goed en elke tweede bal was voor ons.""

'In Nederlandse competitie meer in beeld'

Bondscoach Ronald Koeman had tegen Gibraltar zes andere spelers het veld ingestuurd ten opzichte van de wedstrijd tegen Ierland. Een daarvan was dus de buitenspeler. Stengs weet dat zijn stap naar Feyenoord deze zomer hem bij deze prestatie heeft geholpen.

""Ik was juist heel blij dat ik mocht starten. Ik wist dat ik meer in beeld zou komen als ik weer in de Nederlandse competitie zou spelen en door mijn goede spel krijg ik dan de uitnodiging. Het is mooi dat ik er nu dan sta. Het hoofddoel is nu natuurlijk om erbij te zijn op het EK, dat lijkt me logisch.""",2023-01-01,2023-11-01,2023-11-20
42790132,Stoffer: 'Ook in mijn familie vrouwen die op vrouwen vallen en mannen op mannen',NOS.nl,2023-11-03,Stoffer krijgt in net NOS op 3-verkiezingsprogramma de vraag hoe hij ervoor wil zorgen dat lhbti'ers zich gezien en gewaardeerd blijven voelen. De SGP-lijsttrekker komt vervolgens met voorbeelden uit zijn eigen familie.,2023-01-01,2023-11-01,2023-10-30
42792180,Timmermans (GL-PvdA) tegen Yeşilgöz (VVD): 'Leg nou eens verantwoording af',NOS.nl,2023-11-21,"Timmermans (GL-PvdA) valt Yeşilgöz (VVD) aan omdat zij, volgens hem, geen verantwoording aflegt voor de afgelopen regeerperiode waarin de VVD de grootste partij was. Yeşilgöz pleit dat ze voor het gros van de regeerperiode niet werkzaam was in Den Haag.",2023-01-01,2023-11-01,2023-11-20
42790135,Olf en Stoffer in debat over Israël en Gaza,NOS.nl,2023-11-03,"BIJ1-lijsttrekker Edson Olf verwijt SGP-voorman Chris Stoffer ervan ""totaal geen besef"" te hebben van de historische context van het Israëlisch-Palestijns conflict. Stoffer ziet dat anders.",2023-01-01,2023-11-01,2023-10-30
42792183,Het allerlaatste verkiezingsdebat - de nabeschouwing,NOS.nl,2023-11-21,Op de laatste campagnedag doen de lijsttrekkers mee aan het slotdebat van de NOS. We zetten de opvallendste momenten op een rij met onze politiek verslaggever Arjan Noorlander.,2023-01-01,2023-11-01,2023-11-20
42790138,Verantwoording over video over bestaanszekerheid,NOS.nl,2023-11-03,"De online verkiezingsserie bestaat uit vier video's over vier verschillende onderwerpen: bestaanszekerheid, wonen, klimaat en migratie/buitenland. De Nieuwsuur-redactie heeft naar eigen inzicht vastgesteld dat de gekozen thema's vier belangrijke crisisdossiers zijn. Deze onderwerpen hebben in de afgelopen jaren de politiek en het maatschappelijk debat beheerst, maar spelen ook tijdens deze verkiezingen een grote rol in het debat. Daarbij zijn we ons ervan bewust dat voor veel kiezers ook andere thema's belangrijk zijn.

Werkwijze onderzoek

In aanloop naar de verkiezingen maakt ProDemos de StemWijzer, een online verkiezingstool waarmee kiezers aan de hand van 30 stellingen erachter kunnen komen welke politie partij het beste aansluit bij hun voorkeuren. Hiervoor legt ProDemos de politieke partijen 94 stellingen voor en kijken ze naar het stemgedrag van partijen. Wij hebben deze data van ProDemos verkregen.

Daarnaast lazen we zelf de verkiezingsprogramma's van de partijen en verdiepten we ons in de thema's aan de hand van bestaande onderzoeken en artikelen.

Uitleg methode en datavisualisatie

We analyseerden hoe vaak partijen die verkiesbaar zijn voor de Tweede Kamer het in de StemWijzer van ProDemos met elkaar eens zijn. Deze analyse is gemaakt aan de hand van de stellingen over vijf thema's: migratie, buitenland, bestaanszekerheid, wonen en klimaat.

Een partij heeft drie antwoordmogelijkheden in de stemwijzer: neutraal, eens of oneens. In onze analyse zijn partijen het met elkaar eens als een antwoord exact gelijk is. Als partij 1 'eens' stemt en partij 2 'neutraal', dan zijn partij 1 en partij 2 het dus niet met elkaar eens. Voor iedere combinatie van partijen is berekend hoeveel procent van de stellingen ze het met elkaar eens zijn.

In de visualisatie staan de partijen op volgorde van hoe vaak ze het met elkaar eens zijn. De methode die we hebben gehanteerd is de volgende;

In het algemeen geldt dat er soms meerdere mogelijkheden zijn om een partij te plaatsen, er zit dus altijd enige vorm van willekeur in.

Ten slotte goed om te noemen dat de datavisualisatie achter de presentator in de video niet exact overeenkomt met de visualisatie op de tafel. Dit heeft te maken met het feit dat na de opname nog nieuwe data binnenkwam bij ProDemos bekend was.

Keuze politieke partijen

In deze verkiezingsserie kijken we voor de kwantitatieve duiding naar achttien politieke partijen. We hebben deze selectie gemaakt op basis van een of meer zetels in de peilingen en het huidige zetelaantal in de Tweede Kamer. In de kwalitatieve duiding geven we meer aandacht aan partijen die hoog in de peilingen staan. Daarbij hebben we gezocht naar een evenwichtige balans.",2023-01-01,2023-11-01,2023-10-30
42792184,Ouwehand (PvdD) en van der Plas (BBB) over veehouderij: 'Zij willen een plantaardige wereld',NOS.nl,2023-11-21,"Ouwehand (PvdD) en van der Plas (BBB) spreken hun zorgen uit over de veehouderij in Nederland. Ouwehand vind dat de veestapel drastisch omlaag moet, maar van der Plas benadrukt dat boeren dan nog meer te maken krijgen met een hogere kostprijs.",2023-01-01,2023-11-01,2023-11-20
42790147,Utrechtse raad stemt voor houtstookverbod in buitenlucht,NOS.nl,2023-11-03,"Vanaf 2025 is het in de gemeente Utrecht verboden om in de open lucht hout te stoken. Een krappe meerderheid van de gemeenteraad stemde gisteravond in met het voorstel om vuurkorven en barbecues die op hout worden gestookt, te verbieden.

Het voorstel komt van GroenLinks en Partij voor de Dieren. Volgens de twee partijen is het verbod nodig om de luchtkwaliteit in de stad te verbeteren. ""Een vuurtje stoken is voor veel mensen onlosmakelijk verbonden met gezelligheid"", zei GroenLinks-raadslid Rachel Heijne tijdens de raadsvergadering. ""De schaduwkant is er echter ook: houtrook is een belangrijke bron van luchtvervuiling en zeer schadelijk voor de gezondheid.""

Volgens Heijne is het aan de gemeente om de luchtkwaliteit en de gezondheid van de Utrechtse inwoners te beschermen. ""Je kunt niet kiezen welke lucht je inademt en er zijn vele manieren om het gezellig te maken,"" aldus het raadslid.

Uitzonderingen

Het was al verboden om vuur te stoken in de open lucht, maar in de Algemene Plaatselijke Verordening waren uitzonderingen opgenomen, zoals kaarsen, sfeervuren en vuren om te koken, zoals bijvoorbeeld barbecues.

De twee partijen willen deze uitzonderingen vanaf 1 januari 2025 ook specifiek verbieden. Voedselbereiding op gas, briketten en houtskool is straks nog wel toegestaan, evenals sfeervuren waarbij geen afvalstoffen of hout worden verbrand. Het verbod geldt straks op alle plekken, dus ook in de eigen tuin, schrijft RTV Utrecht.

Effect

Niet de hele gemeenteraad staat achter het plan, eerder leek het er nog op dat het voorstel onvoldoende steun zou krijgen. Onder andere D66, de tweede partij in de raad, en de VVD stemden tegen.

De tegenstanders wezen er onder meer op dat er van bijvoorbeeld het verkeer en de industrie veel meer schadelijke uitstoot afkomstig is. Zij vroegen zich af hoeveel effect dit verbod zal hebben om de luchtkwaliteit in de stad te verbeteren. Ook denken de partijen dat het verbod moeilijk is te handhaven.

Uiteindelijk is het voorstel met 22 van de 42 stemmen aangenomen. Naast de partijen achter het voorstel stemden ook de ChristenUnie, PvdA, Volt en EenUtrecht voor.",2023-01-01,2023-11-01,2023-10-30
42792193,Jetten: Timmermans zet 'groene ambities in de uitverkoop',NOS.nl,2023-11-21,Jetten (D66) valt Timmermans (GL-PvdA) aan op de gemakkelijkheid waarmee hij klimaatambities weggeeft. Volgens Timmermans moeten de twee elkaar niet aanvallen op de kleine verschillen tussen de partijen.,2023-01-01,2023-11-01,2023-11-20
42792198,"Wilders wil 'premier voor alle Nederlanders' zijn, Yeşilgöz gelooft er niets van",NOS.nl,2023-11-21,"Als Wilders premier wordt, wil hij premier voor alle Nederlanders zijn. ""Wat je geloof, je achtergrond, wat dat ook is"", aldus de PVV-leider. ""Ik geloof dat er niemand is die dat zelf gelooft"", reageert Yeșilgöz.",2023-01-01,2023-11-01,2023-11-20
42790159,"Eerste grote verkiezingsdebat voorbij, sommige lijsttrekkers nog op pad",NOS.nl,2023-11-03,"21:40

CU-leider Bikker nu bij Nieuwsuur

Nieuwsuur

@Nieuwsuur

Vanavond om 21:30 uur in #Nieuwsuur @NPO2: 
▶️Leider Hezbollah: 'Hamas-aanvallen waren puur Palestijns'
▶️Journalisten in Gaza bewust doelwit?
▶️Verkiezingsgesprekken: CU-lijsttrekker @mirjambikker is te gast https://t.co/6K0JOVooFs

17:28

3 november 2023

21:25

Stoffer (SGP) over lhbti'ers in zijn eigen familie

SGP-lijsttrekker Stoffer wordt in het NOS op 3-verkiezingsprogramma geconfronteerd met de vraag hoe hij ervoor wil zorgen dat lhbti'ers zich gezien blijven voelen, ondanks de standpunten van zijn partij hierover.

21:00

Confrontatie tussen Olf (Bij1) en Stoffer (SGP) over Israël-Hamas

Ook in het NOS op 3-verkiezingsdebat komt ook de oorlog tussen Israël en Hamas ter sprake. Stoffer koos bewust als zijn muzieknummer eerder in het programma het Israëlische volkslied. Daar zou later in het debat op teruggekomen worden. Dat moment is nu aangebroken.

""Ik vind dat Israël daar moet optreden en Hamas als terroristische organisatie echt moet wegvagen. Wat heel moeilijk is, is dat daar heel veel mensen wonen. Het meest kwalijke wat de Palestijnse bevolking overkomt, is haar eigen leiding"", zegt Stoffer, die toevoegt dat ieder mensenleven kostbaar is.

""Wat ik hier vooral hoor is iemand die totaal geen besef heeft van historische context"", verwijt Olf de SGP-lijsttrekker.

20:36

Spreidingswet gaat Stoffer (SGP) te snel, Dassen (Volt) wil ook Europese spreidingswet

Het tweede thema is migratie. Dassen (Volt) zegt dat de spreidingswet gaat helpen met het opvangen van vluchtelingen in Nederland. Dat Nederland niet genoeg mensen kan opvangen, noemt Dassen een ""misvatting"" die hij uit de wereld wil helpen. Hij haalt daarbij uit naar de VVD, die te weinig in opvang investeerde, zegt Dassen. ""Dat kan echt anders, die keuze hebben we, maar dan moet de politieke wil er ook wel voor zijn."" Hij zegt ook voorstander te zijn van een Europese spreidingswet.

Olf, lijsttrekker van Bij1, zegt dat iedereen vrij moet zijn om te gaan en staan waar hij of zij wilt. ""Ze moeten gelijk mee kunnen doen aan de samenleving.""

""Mensen die in nood zijn die moet je opvang bieden, maar ook kijken naar wat je aankunt als samenleving"", reageert SGP-lijsttrekker Stoffer. Hij noemt als voorbeeld dat in zijn dorp op de Veluwe jongeren lastig een eigen plek vinden. De spreidingswet gaat volgens Stoffer te snel.

20:30

Programmaonderdeel Dilemma's

De lijsttrekkers krijgen elk een minuut de tijd om te kiezen uit een aantal dilemma's. Daar zitten een aantal lastige en een aantal verrassende keuzes bij. Ook licht SGP-lijsttrekker Stoffer toe waarom hij als enige niet bij Nieuwsuur verschijnt.

20:05

Jongeren stellen vragen over het klimaat

Het eerste thema bij het debat van NOS op 3 is het klimaat. De eerste vraag is voor SGP-lijsttrekker Stoffer. Neemt hij niet een te afwachtende houding aan als hij zegt dat klimaat ""in Gods handen"" is, vraagt iemand. Nee, antwoordt Stoffer. ""Er moeten ook concrete stappen gezet worden.""

""Waar mijn frustratie zit is dat we het niet genoeg Europees aanpakken"", zegt Dassen (Volt). Als voorbeeld noemt hij dat het ene land juist kerncentrales wil bouwen, en het andere Europese land juist kerncentrales sluit.

Bij1-lijsttrekker Olf zegt dat er niet per se minder boeren hoeven te zijn wat hem betreft, maar dat ze wel kleiner moeten zijn. Op de vraag of dat geen risico oplevert voor de voedselzekerheid antwoordt hij ontkennend.

19:38

NPO Radio 1-verkiezingsdebat afgelopen

Het eerste grote debat tussen de lijsttrekkers is afgelopen. Maar bij NOS op 3 gaan Laurens Dassen (Volt), Chris Stoffer (SGP) en Edson Olf (Bij1) in gesprek met twintigers en dertigers.

Het NOS op 3-verkiezingsprogamma is vanaf 20:00 te volgen op YouTube en op NOS.nl en in de NOS-app. 

19:12

Thema vertrouwen in de politiek: verwijten en 'gebekvecht'

Een aantal politici worden nog gevraagd wat hun plannen zijn om het vertrouwen in de politiek te verbeteren. Ze zijn het er allemaal over eens dat de politiek teveel bezig is met elkaar vliegen afvangen, maar vervolgens uitten ze wel weer kritiek op elkaar. De SP wijst naar de regerende partijen die de burger de afgelopen jaren in de steek zouden hebben gelaten. Yesilgöz antwoordt daarop: ""Dit is nu precies waar mensen niet op zitten te wachten. Ze vragen vooral: fix mijn problemen."" BBB voegt toe: ""Hou op met bekvechten, het lijkt wel een kleuterklas.""

19:03

FvD, JA21 en Denk in debat over migratie

Thierry Baudet (FvD), Joost Eerdmans (JA21) en Stephan van Baarle (Denk) praten door over het migratiethema.

Baudet wil de komende tien jaar geen asielaanvragen. Wel wil hij een uitzondering maken voor een aantal bekende klokkenluiders, zoals de Amerikaanse klokkenluider Edward Snowden. Eerdmans is het daar niet mee eens: ""Als je zegt dat je toch een x- aantal toelaat, dan moet je toch weer gaan controleren. Dan blijft de stroom naar je toe komen.""

Eerdmans noemt het onduidelijk wie er zich allemaal onder de vluchtelingen bevindt. Volgens van Baarle wordt er verschillend gekeken naar bijvoorbeeld Oekraïense vluchtelingen en vluchtelingen uit andere landen. Hij zegt dat hierbij racisme een rol speelt. 

Van Baarle wil niet alleen veel meer investeren in de opvangcapaciteiten van Nederland, maar ook in delen van de wereld waar vluchtelingen vandaan komen.

Baudet zegt in alle gevallen voor Nederland te kiezen. ""De internationale verdragen interesseren me niet, die zeggen wij op als ze moeilijk gaan doen."" Dat kan inderdaad, beaamt Eerdmans. Volgens hem is een brief daarvoor genoeg. ""Maar er kan zoveel meer met politieke wil.""

18:50

Yesilgöz neemt afstand van PVV-leider Wilders 'heb er helemaal niets mee'

D⭕️minique v.d. Heyde

@DominiqueHeyde

Yeşilgöz sluit geen kiezer uit zegt ze, maar ze heeft helemaal niks met wat Wilders allemaal gezegd heeft. NOS #radiodebat

18:48

3 november 2023

VVD-leider Yesilgöz heeft meer afstand genomen van PVV-leider Wilders. In maart zei de VVD-lijsttrekker dat ze samenwerking met de PVV niet uitsluit. Nu zegt ze: ""Als ik kijk naar Wilders en zijn programma en wat hij aankondigt, heb ik daar helemaal niets mee."" Het gesprek tussen Wilders en Yesilgöz over migratie verliep kribbig.

19:10

Kijken: ""stoere praatjes"", ""stekker eruit trekken"" en nog meer

18:49

CDA-Bontenbal verwijt VVD 'opportunisme' met laten vallen kabinet

Het nieuwe debatthema is migratie en het CDA grijpt dit aan om de pijlen te richten op de VVD. Die heeft het kabinet laten vallen door, in de woorden van CDA-leider Bontenbal, de ""stekker eruit te trekken"" vanwege onenigheid over het beperken van asielzoekers.

Bontenbal vindt dat de VVD zijn verantwoordelijkheid als middenpartij is ontlopen en niet heeft doorgezocht naar oplossingen. ""Het is onbegrijpelijk dat u dit uit opportunistische redenen heeft gedaan"", zegt Bontenbal tegen VVD-lijsttrekker Yesilgöz. Die is het er niet mee eens en zegt dat de meningen veel te veel uiteenliepen.

PVV-leider Wilders richt zich ook op Yesilgöz en vindt dat de VVD alleen maar D66-plannen heeft uitgevoerd. PVV wil onder meer een asielstop en daar is de VVD niet van onder de indruk. ""We moeten naar oplossingen kijken en niet alleen maar oneliners zeggen"", aldus Yesilgöz.

18:31

Lijsttrekkers Ouwehand (PvdD) en Bikker (CU): vervuilers moeten betalen

Alle plannen met betrekking tot het klimaat kosten ook geld. Daarover gaan Esther Ouwehand (PvdD) en Mirjam Bikker (CU) in debat.

Ze willen beiden dat de grote vervuilers gaan betalen en dat die rekening voornamelijk niet bij de burger komt. Toch zullen er ook gevolgen voor iedereen zijn. ""Iedereen een eigen auto, dat gaat niet meer"", zegt Ouwehand.

Bikker werpt tegen dat ""een wijkverpleegkundige in Lunteren"" wel een auto nodig heeft om rond te kunnen rijden. ""We moeten de problemen niet versmallen"", vindt Ouwehand, maar Bikker vindt juist aandacht voor specifieke gevallen belangrijk. ""Ik wil realistische plannen. Mevrouw Ouwehand legt mooie doelen neer, maar ik wil weten hoe.""

18:16

Xander van der Wulp: lijsttrekkers zijn voorzichtig vriendelijk

NOS-verslaggever Xander Van der Wulp kijkt ook mee met het debat en het valt op dat de campagne wordt overschaduwd door de oorlog tussen Israël en Hamas, zoals het eerste blokje tussen VVD, PVV en GroenLinks-PvdA.

Ook merkt hij dat de onderlinge toon tussen de lijsttrekkers iets anders is dan voorheen. ""Ze zijn voorzichtig vriendelijk. Er zijn veel nieuwelingen die zeggen dat ze het inhoudelijker willen gaan doen.""

Van der Wulp weet nog niet of dit gaat lukken. ""Er staat veel op het spel de komende weken. Er ligt nog veel open en er kan nog veel gebeuren.""

18:26

BBB'er Van der Plas: niet enthousiast over windmolens

Het gaat nu over het klimaat en BBB-leider Van der Plas voelt weinig voor veel windmolens op zee en grote parken op het land. ""Het zijn wel 30.000 Eiffeltorens op zee."" De partij vindt dat Nederland veel te veel werk maakt van het klimaatbeleid. ""Wij doen er altijd een tandje bovenop en dat is niet nodig."" De partij is wel voor een kleine windmolen op het erf.

Ze wijst ook op een onderzoek waaruit blijkt dat Nederlanders het klimaat niet hoog op hun agenda hebben staan. GroenLinks-PvdA-leider Timmermans vindt dat politici de verantwoordelijkheid hebben om impopulaire onderwerpen te agenderen.

D66-leider Jetten is demissionair minister van Klimaat en vindt wel dat er meer moet gebeuren aan de opwarming van de aarde. Wel is hij er inmiddels van overtuigd dat er geen zonnepanelen moeten komen op landbouwgrond.

18:10

Marijnissen versus Jetten: 'U verwijt mij negativisme?'

SP-leider Marijnissen en D66-lijsttrekker Jetten stonden tegenover elkaar tijdens het NPO Radio 1-verkiezingsdebat over het onderwerp armoede.

17:56

Van Haga (BVNL) en Olf (Bij1) botsen over oplossing woningtekort

Edson Olf (Bij1) en Wybren van Haga (BVNL) zijn het over een ding eens: er moet iets veranderen aan de krapte op de woningmarkt. Maar over wat de oplossing is en wie er schuldig is aan het woningtekort kunnen ze elkaar niet vinden.

Bij1 heeft in het verkiezingsprogramma opgenomen dat mensen met veel woningen onteigend zouden moeten kunnen worden. Olf ziet als oplossing vooral een rol voor de overheid. ""De overheid of de gemeente moet zorgen voor het bouwen van woningen"", zegt Olf.  Volgens Van Haga (BVNL) is de overheid juist degene die de krapte op de woningmarkt heeft veroorzaakt door allerlei ""stupide regels"". Hij noemt het plan van Olf daarom ""lachwekkend"" en trekt de vergelijking met de Sovjet-Unie. Als de overheid verantwoordelijk is voor het toewijzen van woningen kunnen mensen wel 25 jaar wachten, zegt Van Haga.

18:05

Leiders debatteren over bestaanszekerheid

Aan het woord zijn nu de lijsttrekkers van CDA, D66 en SP over het thema bestaanszekerheid. Het is een onderwerp waarvoor steeds meer partijen zich sterk maken en het gaat onder meer over het bestrijden van armoede.

Oppositiepartij SP benadrukt, zoals ook in de Tweede Kamer, dat regeringspartijen D66 en CDA te weinig hebben gedaan en dat de SP-plannen om de huren te bevriezen en het minimumloon niet gesteund zijn.

CDA-leider Bontenbal maakt vooral duidelijk dat er meer gedaan moet worden voor het gezin ""in het spitsuur"" van het leven. De partij wil kijken naar de kinderbijslag en de kinderopvang bijna gratis maken. 

Ook D66-leider Jetten wil bijna gratis kinderopvang, net als een hoger minimumloon. ""Dit kabinet heeft trouwens wel veel gedaan"", vindt Jetten, die tevens demissionair minister voor Klimaat is. Hij noemt de lagere energiekosten en hogere lonen in bijvoorbeeld de zorg.

17:40

Stoffer (SGP) en Dassen (Volt) over internationale samenwerking 

Ook Chris Stoffer (SGP) en Laurens Dassen (Volt) spreken over de oorlog tussen Israël en Hamas en dan voornamelijk over de manier waarop internationaal samengewerkt wordt.

Volgens Dassen leggen de verschillen in wat de Europese landen hebben gestemd bij de VN-resolutie vorige week de zwakte van de Europese Unie bloot. De EU staat nu volgens Dassen ""niet met een stem in de wereld"". Hij ziet een gemeenschappelijk defensie- en buitenlandbeleid als oplossing hiervoor.

Stoffer is het hier volstrekt mee oneens, zegt hij. ""Dat je je eigen leger hebt"", noemt hij juist belangrijk als soeverein land. Hij wil niet dat in ""een toren"" in Brussel hierover wordt besloten.

17:33

Timmermans: Israël creëert meer haat, PVV vindt deze opmerking 'stuitend'

Het eerste thema is de oorlog tussen Israël en Hamas en de recente aanvallen van Israël op Gaza. GroenLinks-PvdA-leider Timmermans is kritisch en noemt de aanvallen ""op geen enkele manier proportioneel"". Zijn partij begrijpt dat Israël zich moet verdedigen tegen de aanvallen van de terreurorganisatie Hamas. ""Maar de vraag is langzamerhand wel: moeten er twee miljoen mensen zo lijden?"" Hij denkt dat deze aanvallen het land ook niet helpen. ""Zo creëer je meer haat.""

PVV-leider Wilders is het daar absoluut niet mee eens. Hij noemt de uitspraak over het creëren van haat stuitend. ""Israël vecht om zijn bestaan. Ze moeten hard terugslaan en hun optreden is wel proportioneel.""

VVD-leider Yesilgöz benadrukt vooral dat Israël wel degelijk het recht heeft om zich te verdedigen. ""Hamas en Hezbollah zijn terroristische organisaties die de staat Israël willen vernietigen.""

17:03

Waarover en met wie gaat welke lijsttrekker in debat?

Er zijn verschillende thema's waarover de lijsttrekkers in debat gaan. Ze doen dat per blok in twee rondes.

Blok 1: Actualiteit en Leiderschap 

Dilan Yesilgöz (VVD), Frans Timmermans (GroenLinks-PvdA) en Geert Wilders (PVV)

en

Chris Stoffer (SGP) en Laurens Dassen (Volt)

Blok 2: Bestaanszekerheid 

Rob Jetten (D66), Henri Bontenbal (CDA) en Lilian Marijnissen (SP)

en

Edson Olf (Bij1) en Wybren van Haga (BVNL)

Blok 3: Klimaat

Frans Timmermans (GroenLinks-PvdA), Caroline van der Plas (BBB) en Rob Jetten (D66)

en

Esther Ouwehand (PvdD) en Mirjam Bikker (CU)

Blok 4: Migratie

Dilan Yesilgöz (VVD), Geert Wilders (PVV) en Henri Bontenbal (CDA)

en

Thierry Baudet (FvD), Joost Eerdmans (JA21) en Stephan van Baarle (Denk)

Slotronde

Tot slot spreken de lijsttrekkers over het terugwinnen van het vertrouwen van de burger.

16:48

Kijken: Rondje Binnenhof #52

De lijsttrekkers zijn overal te zien: in debatten, de krant, op hun sociale media. Baudet clashte met Jetten in het NOSop3-debat en Timmermans en Omtzigt zochten overeenkomsten. Waarom zoeken deze twee elkaar op? En is Wilders milder geworden?

Bekijk hieronder Rondje Binnenhof:

16:42

Presentatoren Wilma Borgman en Winfried Baijens zitten al klaar

Het is bijna zover: om 17.00 uur begint het NPO Radio 1-verkiezingsdebat. Zestien lijsttrekkers discussiëren in het eerste grote debat over uiteenlopende onderwerpen. Alleen Pieter Omtzigt van Nieuw Sociaal Contract heeft de uitnodiging afgeslagen.

Presentatoren Wilma Borgman en Winfried Baijens zitten er klaar voor. Het debat is ook te volgen via NPO Politiek.

14:32

Om 20.00 uur bij NOS op 3: Dassen (Volt), Stoffer (SGP) en Olf (Bij1)

11:58

Terugluisteren: gesprek met lijsttrekker Denk

Het gesprek in het NOS Radio 1 Journaal met Denk-lijsttrekker Van Baarle is hier terug te luisteren.

11:36

Anne Frank Huis op 22 november stembureau

Op 22 november kunnen kiezers ook terecht in het Anne Frank Huis in Amsterdam. Burgemeester Halsema schrijft aan de gemeenteraad dat het huis die dag ""een bijzonder stembureau"" is. Dat betekent dat het andere openingstijden heeft dan 'gewone' stembureaus. Stemmers kunnen tussen 09.00 en 19.00 gratis het Anne Frank Huis bezoeken.

Het is voor ander publiek gesloten, maar als in de praktijk blijkt dat weinig mensen komen stemmen, worden wel andere bezoekers toegelaten. Halsema schrijft ook dat er vanwege de situatie in Israël en de Palestijnse gebieden speciale aandacht zal zijn voor de veiligheid van het stembureau.

Het speciale stembureau is een initiatief van de Anne Frank Stichting. Directeur Ronald Leopold benadrukt dat Anne Frank in een democratisch land (Duitsland) werd geboren, maar dat haar geboorteland vier jaar later veranderde in een dictatuur: ""Belangrijk is het besef dat democratie kwetsbaar is en we onze democratische waarden moeten koesteren. We hopen op de verkiezingsdag heel veel Amsterdammers in het Anne Frank Huis te mogen verwelkomen.""

De stichting zal de komende tijd extra aandacht vragen voor hoe belangrijk het is dat met name jongeren gaan stemmen. De stichting benadrukt dat het belang van vrijheid, gelijke rechten en democratie deel uitmaakt van haar missie. Volgens een woordvoerder staat het speciale stembureau los van de ontwikkelingen in Israël en Gaza.

10:38

De Jonge: geen stembureaus in gevangenissen

Demissionair minister De Jonge ziet niets in het plan om gedetineerden in gevangenissen te laten stemmen. Bonjo, de belangenorganisatie van gedetineerden, spant een kort geding aan tegen de Staat om aparte stembureaus af te dwingen. Gevangenen kunnen nu alleen met een volmacht stemmen en volgens Bonjo leidt dat in de praktijk tot problemen.

De Jonge vindt het een ""merkwaardig idee"". Hij wijst erop dat stembureaus publiek toegankelijk moeten zijn. ""En als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. Dat is precies niet de bedoeling bij een gevangenis."" De minister benadrukt dat gevangenen met een volmacht hun stem kunnen uitbrengen. ""Verder moeten we niet gaan.""

09:25

Voor het eerst in campagne: zestien lijsttrekkers in debat

Straks van 17.00 tot 19.30 uur is het NPO Radio 1-verkiezingsdebat. Het is het eerste grote debat waar bijna alle landelijke lijsttrekkers aan meedoen en discussiëren over bijvoorbeeld migratie, het herwinnen van het vertrouwen in de politiek, veiligheid en polarisatie. Er komen zestien lijsttrekkers, alleen Pieter Omtzigt van Nieuw Sociaal Contract heeft de uitnodiging afgeslagen.

Het programma wordt gepresenteerd door Wilma Borgman en Winfried Baijens. Het debat is ook te volgen via NPO Politiek en Nieuws.

08:52

Van Baarle voelt klimaat van demonisering tegen hem

Denk-lijsttrekker Van Baarle vindt dat er een ""klimaat van demonisering"" tegen hem wordt gecreëerd. In het NOS Radio 1 Journaal zei hij dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Van Baarle benadrukte dat hij antisemitisme walgelijk vindt, maar dat hij wordt weggezet op een manier die ""het voor mensen legitimeert om de meest verschrikkelijke dingen te uiten in mijn richting en soms ook overgaat in bedreigingen"". Hij gaat aangifte doen van de bedreigingen.

Van Baarle gebruikte eerder de omstreden leus 'From the river to the sea, Palestine will be free', die door sommigen als antisemitisch wordt gezien. Volgens de Denk-voorman staat die leus voor het opkomen voor mensenrechten en het bepleiten van één staat, die Palestina heet.

Volgens hem is één staat de enige weg naar een vreedzame oplossing; ""Daar moet sprake zijn van gelijke rechten voor iedereen, of je nou joods bent, christen of moslim. We zien al 75 jaar dat de Israëlische regering elk realistisch pad naar gelijkwaardigheid blokkeert.""

In het gesprek ging het ook over de 'successen' van Denk. Van Baarle noemde als voorbeelden dat zijn partij als eerste naar voren heeft gebracht dat de Belastingdienst discrimineert en dat Denk ook op andere gebieden heeft gezorgd voor een hardere aanpak van discriminatie: ""Wij hebben te maken met mensen in onze achterban die daar dagelijks mee te kampen hebben. We signaleren dat en brengen dat in de politiek."" 

Maandag is in het NOS Radio 1 Journaal weer een gesprek met een lijsttrekker. Dan is het de beurt aan SGP-voorman Stoffer.

07:32

Gedetineerden willen eigen stembureaus

Gedetineerden willen ook in gevangenissen kunnen stemmen. Hun belangenorganisatie, Bonjo, spant daarover een kort geding aan tegen de Staat. Bonjo-directeur Jaap Brandligt zegt tegen het AD dat het in de praktijk voor een gevangene problemen oplevert om een gemachtigde te vinden. Volgens Bonjo is ook het stemgeheim in het geding, omdat gedetineerden gedwongen worden om hun keus met iemand anders te delen.

07:11

Wie is Stephan van Baarle, de lijsttrekker van Denk?

De 32-jarige Stephan van Baarle is geboren in Rotterdam als kleinzoon van een Turkse bonenboer en groeide op met een alleenstaande Nederlandse moeder. ""Ik ben opgegroeid met twee landen en twee geloven"", zegt hij zelf. Van Baarle studeerde sociologie aan de Erasmus Universiteit en doceerde daar ook.

Net zoals veel partijgenoten zocht hij eerst zijn heil bij de PvdA, maar vanaf de oprichting van Denk in 2015 is Van Baarle betrokken bij die partij. Zijn lidnummer is 007. Van Baarle was onder meer voorzitter van de programmacommissie, medewerker in de Tweede Kamer en gemeenteraadslid in Rotterdam. Vanaf 2021 zit Van Baarle in de Kamer voor Denk. Afgelopen zomer volgde hij Farid Azarkan op als fractievoorzitter (en lijsttrekker). Van Baarle wil met zijn partij vooral ""opstaan tegen haat en discriminatie"".

07:10

Luisteren bij NPO Radio 1 om 08.30 uur: Van Baarle 

Presentator Astrid Kersseboom van het NOS Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Stephan van Baarle, lijsttrekker van Denk, te gast.

07:05

Onderzoek: oorlog Israël-Hamas niet heel belangrijk bij stemkeuze

De oorlog tussen Israël en Hamas speelt maar een minimale rol bij de stemkeuze van kiezers. Dat valt op te maken uit onderzoek van Ipsos in opdracht van de NOS. Ook de oorlog in Oekraïne is niet heel belangrijk bij de stemkeuze.

Volgens het onderzoek vinden Nederlanders inflatie, zorg, woningen, migratie en in mindere mate klimaat belangrijker.

07:02

Samenvatting van de dag van gisteren

In het NOS Radio 1 Journaal was in de ochtend Wybren van Haga van BVNL te horen die vooral pleit voor de vrije markt en ""barmhartig kapitalisme"".

Van alle partijen heeft de VVD de meeste donaties binnengekregen, zo 1,5 miljoen, blijkt uit een overzicht van het ministerie van Binnenlandse Zaken.

Bij NOS op 3 waren VVD-leider Dilan Yesilgöz (VVD) en BBB-leider Caroline Van der Plas het vooral niet eens over een richtgetal voor het toelaten van een maximumaantal asielzoekers per jaar. BBB wil een maximum van 15.000 asielzoekers, de VVD denkt dat het noemen van een richtgetal geen zin heeft, omdat het niet waar te maken is.

In Nieuwsuur was Thierry Baudet te gast, de lijsttrekker van FvD. Hij vindt het ""belangrijk voor de oppositie in de westerse wereld om economisch rendabele activiteiten te ontplooien"".

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790160,"Israël bevestigt aanval op ambulance, 'werd gebruikt door Hamas'",NOS.nl,2023-11-03,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Dit is het belangrijkste nieuws:

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

21:53

Zeker 15 doden bij aanval op ambulance

Bij de aanval op en ambulance zijn 15 mensen omgekomen en nog eens 16 mensen raakte gewond, zegt het Palestijnse ministerie voor gezondheid. De aantallen zijn niet onafhankelijk te verifiëren.

Israël bevestigde vanavond de aanval. Volgens het Israëlische leger werd de ambulance gebruikt om leden van Hamas te vervoeren.

21:50

Beelden van lichamen op kustweg ten zuiden Gaza-Stad

Op sociale media circuleren beelden van lichamen op een kustweg ten zuiden van Gaza-Stad. Volgens persbureau Reuters is niet duidelijk wanneer de video is gemaakt, maar volgens het persbureau is de video niet voor vandaag op sociale media verschenen.

Reuters telt zeker zeven lichamen op de al-Rashid-weg tussen Gaza-Stad en Wadi Gaza. Het persbureau heeft de identiteit van de mensen niet kunnen verifiëren. Ook de identiteit van de maker van de beelden is niet geverifieerd.

Wel is volgens Reuters duidelijk dat het om een man (of jongen) op een fiets gaat die de beelden heeft gemaakt. Hij fietst langs de lichamen terwijl hij beschrijft wat hij ziet.

Het is niet duidelijk hoe de lichamen er terecht zijn gekomen en wie er verantwoordelijk is voor hun dood. Reuters zegt dat het Israëlische leger vooralsnog niet op vragen heeft gereageerd.

19:56

Beelden van de aanval op een ambulancekonvooi

19:46

Jordanië: morgen bijeenkomst tussen Arabische landen en Blinken

Jordanië zegt dat het morgen een bijeenkomst houdt tussen de ministers van Buitenlandse Zaken van Saudi Arabië, Qatar, de Verenigde Arabische Emiraten, Egypte en hun Amerikaanse ambtgenoot Blinken. Ook is er een delegatie van Palestijnen bij aanwezig.

Blinken is intussen aangekomen in Jordanië voor een ontmoeting met koning Abdullah. De reis naar Jordanië is onderdeel van zijn diplomatieke missie om de humanitaire hulp aan Gaza uit te breiden.

Eerder vandaag was hij in Israël voor een gesprek met premier Netanyahu. Blinken zei opnieuw dat Israël bij de bombardementen op Gaza de burgers daar moet ontzien.

19:12

Israël bevestigt aanval op ambulance, 'werd gebruikt door Hamas'

Het Israëlische leger zegt dat een Israëlisch vliegtuig een ambulance heeft aangevallen in de buurt van het al-Shifa Ziekenhuis in de Gazastrook. Volgens het leger zaten er Hamas-terroristen in. De ambulance zou in de buurt zijn gekomen van Israëlische militairen in de gevechtszone.

Volgens het leger is een aantal Hamas-strijders om het leven gekomen bij de aanval. Israël stelt dat Hamas ambulances gebruikt om strijders en wapens te vervoeren.

Het Palestijnse Gezondheidsministerie, dat onder bewind staat van Hamas, zegt dat het ambulances met gewonden naar de grens met Egypte wilde sturen toen de aanval plaatsvond. Het spreekt van tientallen slachtoffers. Het ambulancekonvooi was bij het Rode Kruis aangemeld.

19:08

Frankrijk organiseert internationaal congres over humanitaire situatie Gaza

Frankrijk zal op 9 november gastheer zijn van een internationale top over de humanitaire situatie in de Gazastrook. Frankrijk wil de hulp aan de belegerde strook coördineren, zeggen vier diplomatieke bronnen tegen persbureau Reuters. De Franse president Macron heeft aan journalisten bevestigd dat de top zal plaatsvinden.

Het zal vooral gaan over noodhulpverlening en het herstellen van de toevoer van water, voedsel en brandstof aan Gaza. Ook staat het ophalen van gewonden uit de Gazastrook op de agenda. Verder zeggen de diplomaten dat er plannen zijn om een maritieme corridor in te stellen om hulp via zee naar Gaza te sturen en om mogelijk gewonden over uit Gaza te evacueren.

Onder meer de Palestijnse Autoriteit is uitgenodigd om deel te nemen aan de top, maar Israël niet. Voor evacuatie over zee of land is wel de medewerking van Israël noodzakelijk. Parijs zegt overigens wel Israël op de hoogte te zullen stellen van de uitkomst van de top.

Verschillende landen hebben een uitnodiging gekregen, waaronder Egypte, Jordanië, enkele Golfstaten, een aantal Europese landen en G20-leden, met uitzondering van Rusland. Volgens de diplomaten zijn ook een aantal internationale instellingen aanwezig zoals de Verenigde Naties en de Arabische Liga.

18:47

Hezbollah-leider in toespraak: 'Vijand heeft reële angst voor escalatie oorlog'

18:18

Voetballer El Ghazi ontslagen bij Mainz na pro-Palestijnse post

Het contract van Anwar El Ghazi bij FSV Mainz is met onmiddellijke ingang ontbonden. De oud-speler van Ajax en PSV raakte vorige week in opspraak nadat hij berichten op sociale media over de oorlog in Gaza had gezet.

De aanvaller was geschorst omdat hij op sociale media de zin ""From the river to the sea, Palestine will be free"" had geschreven. De leus wordt onder meer door Hamas gevoerd. De Palestijnse terreurgroep is uit op de vernietiging van Israël.

De club noemde de berichten van El Ghazi ""onacceptabel"". Maandag kwam de Duitse club met een verklaring dat El Ghazi berouw had getoond en zich nadrukkelijk gedistantieerd had van terrorisme. Daardoor zou hij binnenkort terugkeren in de selectie. Twee dagen later weersprak El Ghazi die verklaring en zei hij dat die buiten hem om is uitgegaan.

18:13

Verslaggever Al Jazeera: tientallen doden bij aanval op konvooi ambulances

Een verslaggever van de Arabische nieuwszender Al Jazeera zegt dat er tientallen doden zijn gevallen bij de ingang van het al-Shifa Ziekenhuis in Gaza-Stad. Volgens hem werden ambulances gebombardeerd toen ze zich klaarmaakten om gewonden naar de grensovergang met Egypte te vervoeren. Hamas zegt dat Israël achter de aanval zit.

Tientallen ambulances zouden geheel of deels zijn beschadigd.

Volgens Hamas waren er tussen de vijftien en twintig gewonden die zouden worden vervoerd. Onduidelijk is of de gewonden onder de slachtoffers zijn, want volgens de Rode Halve Maan was het erg druk bij de ingang van het ziekenhuis.

17:38

Rode Halve Maan: omgeving aangevallen ambulances 'extreem druk'

Rondom de ingang van het al-Shifa-ziekenhuis, waar ambulances zouden zijn aangevallen, is het ""extreem druk"", zegt een woordvoerder van de Palestijnse tak van de Rode Halve Maan tegen Al Jazeera.

De tuin voor de ingang van het ziekenhuis staat vol met burgers, zegt de woordvoerder. Het is nog altijd niet duidelijk hoeveel slachtoffers er zijn gevallen. 

Rond 16.30 uur lokale tijd zou een konvooi van ambulances zijn aangevallen, meldt de Palestijnse gezondheidsautoriteit, die onder bewind staat van Hamas. Een van de ambulances was van de Rode Halve Maan, zegt de woordvoerder van de hulporganisatie.

In die ambulance zou een vrouw zijn vervoerd, die nu ""in kritieke toestand verkeert"". De bestuurder en een medewerker van de Rode Halve Maan hebben beiden de aanval overleefd, zegt de woordvoerder. Een van hen zou gewond zijn geraakt door scherven in zijn been.

16:57

Gesprek met kabinet stelt hulporganisaties teleur

Nederlandse hulporganisaties zijn teleurgesteld over het gesprek dat ze in Den Haag hadden met een afvaardiging van het kabinet over het conflict tussen Israël en Hamas.

De hulporganisaties vinden dat het kabinet nadrukkelijker moet pleiten voor een humanitair staakt-het-vuren. Zij zien zo'n oproep als een cruciale stap voor hun hulpverlening. Nu lukt het niet om hulpgoederen Gaza in te krijgen en medewerkers van de Nederlandse hulporganisaties voelen zich ook niet veilig.

Het kabinet pleit liever voor een humanitaire gevechtspauze, omdat hiermee duidelijker het recht van Israël op zelfverdediging benadrukt wordt. Het kabinet zegt wel veel druk uit te oefenen op Israël, om grootschaligere hulp aan Gaza mogelijk te maken. Dit gebeurt via diplomatieke kanalen en bijvoorbeeld gesprekken tussen demissionair premier Rutte en de Israëlische premier Netanyahu.

Minister Schreinemacher voor Buitenlandse Handel en Ontwikkelingssamenwerking zei na afloop van het gesprek dat het Nederlandse kabinet probeert om zo veel mogelijk humanitaire hulp in Gaza te krijgen.

De hulpverleners vinden dat Israël het internationale recht heeft geschonden met de aanvallen op Gaza. Oxfam Novib noemt de houding van vooral premier Rutte frustrerend. ""Het kabinet moet het niet klein maken, er moet een staakt-het-vuren komen"", aldus directeur Michiel Servaes.

De directeur van de Dutch Relief Alliance, Marco van der Graaf, spreekt over een ""ingewikkeld gesprek"". ""Er is niets waardoor we ons nu veiliger voelen."" Er volgt nog een gesprek.

16:45

Functionarissen Hamas: ambulancekonvooi aangevallen, tientallen slachtoffers

Het Palestijnse Gezondheidsministerie, dat onder bewind van Hamas staat, meldt dat er tientallen slachtoffers zijn gevallen bij een aanval op een ambulancekonvooi vlak voor de ingang van het al-Shifa Ziekenhuis in Gaza-Stad. Onduidelijk is hoeveel doden onder de slachtoffers zijn. Een verslaggever van het Franse persbureau AFP zegt meerdere lichamen op de grond te zien liggen bij een beschadigde ambulance.

Volgens de gezondheidsautoriteiten waren er tussen de vijftien en twintig zwaargewonde Palestijnen onderweg naar de grensovergang met Egypte toen de aanval plaatsvond.

De Palestijnse tak van de hulporganisatie Rode Halve Maan maakt eveneens melding van een Israëlische aanval op een ambulance bij het ziekenhuis. Volgens de Rode Halve Maan zijn er geen slachtoffers onder het ambulancepersoneel gevallen. De meldingen zijn niet onafhankelijk geverifieerd. Israël zegt de meldingen te onderzoeken.

Een verslaggever van Al Jazeera zegt dat het ziekenhuis het grootste is in de Gazastrook. Er zouden ruim 5000 patiënten liggen en daarnaast verblijven er tienduizenden vluchtelingen in en rond het ziekenhuis, aldus de Arabische nieuwszender.

PRCS

@PalestineRCS

Targeting a PRCS ambulance while it was in front of Al-Shifa Hospital. Our colleagues were saved by a miracle 🙏
#GazaUnderAttack 
#NotATarget https://t.co/WUJBGrsxXi

16:12

3 november 2023

16:38

Ahmad uit Best zou trouwen in Gaza: 'Ik dacht: ik ga dood'

Ahmad Al Attar, uit Best, kon Gaza gisteren verlaten. Veel familieleden zijn omgekomen bij een bombardement, andere zitten nog vast in de Gazastrook.

14:38

Leider Hezbollah: Hamas-aanvallen waren puur Palestijns

De aanval van de militante Palestijnse beweging Hamas op 7 oktober, die de aanleiding was voor de oorlog tussen Hamas en Israël, was ""100 procent Palestijns"". Dat zegt de leider van de Libanese militante beweging Hezbollah, Hassan Nasrallah, in zijn eerste toespraak sinds het uitbreken van de oorlog. Nasrallah prees de aanval van vier weken geleden, waarbij Hamas kibboetsen en militaire posten in het zuiden van Israël aanviel en waarbij ruim 1400 mensen om het leven kwamen.

Volgens Nasrallah was de aanval succesvol, omdat die volledig geheim was gehouden. Hezbollah vindt dat geen probleem, zei Nasrallah: ""De omstandigheden van Palestina zijn de afgelopen jaren extreem hard geweest, vooral onder deze extremistische, dwaze, domme en wrede regering"", waarmee hij naar Israël verwees.

In de hele regio werd algemeen uitgekeken naar de toespraak van Nasrallah. De vrees bestaat dat het conflict tussen Israël en Hamas uitmondt in een regionale oorlog. Hezbollah, een bondgenoot van Hamas, hield het Israëlische leger wel bezig aan de grens met Libanon, maar tot nu toe niet in die mate dat er een totale oorlog ontstond.

In Beiroet werd de toespraak van Nasrallah met geweerschoten onthaald; duizenden aanhangers hadden zich op een plein in de zuidelijke buitenwijken van de Libanese hoofdstad verzameld om naar de televisietoespraak te kijken.

14:33

Blinken benadrukt recht op bescherming van Palestijnse burgers

De Amerikaanse minister Blinken van Buitenlandse Zaken heeft bij zijn derde bezoek aan Israël sinds de oorlog met Hamas nog eens benadrukt dat Israël bij de bombardementen op Gaza de burgers daar moet beschermen.

Voordat hij de Israëlische president Herzog ontmoette, herhaalde Blinken dat Israël het recht heeft ""al het mogelijke te doen"" om ervoor te zorgen dat een terreuraanval als op 7 oktober nooit meer zal plaatsvinden, maar hij voegde eraan toe: ""Als het gaat om de bescherming van burgers die gevangen zitten in het kruisvuur van Hamas, is het heel belangrijk dat alles wordt gedaan om hen te beschermen en hulp te bieden aan degenen die het zo hard nodig hebben.""

De VS heeft de oproepen van Arabische landen en enkele andere landen voor een volledig staakt-het-vuren afgewezen, maar wil wel meer tijdelijke en lokale pauzes in de strijd, zodat hulp Gaza kan binnenkomen en gijzelaars die Hamas vasthoudt, kunnen vertrekken. Verwacht wordt dat Blinken daar in Israël op zal aandringen.

Na afloop van de toespraak van Blinken heeft de Israëlische premier Netanyahu gezegd dat er geen staakt-het-vuren komt voordat alle gijzelaars zijn vrijgelaten.

14:15

Leider Hezbollah begonnen aan toespraak, eert 'gevallen martelaren'

De leider van Hezbollah, Hassan Nasrallah, is begonnen met zijn eerste speech sinds het uitbreken van de oorlog tussen Israël en Hamas. De leider van de Libanese politieke partij en militante beweging van sjiitische moslims begon zijn toespraak met het eren van de ""gevallen martelaars"" van Hezbollah en andere groepen die tegen Israël vechten. Ook sprak hij zijn condoleances uit voor gedode burgers.

""Ik begin met het betuigen van mijn diepste medeleven aan de families van de gevallenen hier in Libanon."" Hij feliciteerde die nabestaanden ""omdat uw dierbaren de eer van het martelaarschap hebben gewonnen"".

Nasrallah beperkte zich niet alleen tot omgekomen Libanezen. Hij betuigde ook zijn condoleances aan de families van omgekomen mensen uit Gaza en op de bezette Westelijke Jordaanoever.

13:15

VN: tot eind van het jaar 1,1 miljard euro nodig voor noodhulp

Volgens de VN-organisatie die zich bezighoudt met humanitaire zaken (OCHA) is er tot het eind van het jaar zeker 1,1 miljard euro nodig voor noodhulp aan meer dan 3,2 miljoen mensen in de Gazastrook en de Westelijke Jordaanoever. Op 12 oktober, vijf dagen na de aanval van Hamas op Israël, zei OCHA nog dat er ruim 275 miljoen euro nodig was voor 1,3 miljoen mensen.

Een woordvoerder van OCHA zegt dat de situatie sinds half oktober steeds wanhopiger is geworden. Hulpgoederen komen mondjesmaat de Gazastrook in. Het is bij lange na niet genoeg om de noden van de bevolking te lenigen. De VN roept landen op om onmiddellijk geld te doneren voor noodhulp als drinkwater, voedsel en medische spullen. OCHA komt maandag met een overzicht van wat er nodig is.

De mensenrechtenorganisatie van de VN uit grote twijfels over de proportionaliteit van de militaire acties van beide kanten. ""Er worden grote aantallen slachtoffers gemeld en het gebruik van explosieven heeft grote gevolgen op plekken in de Gazastrook die dichtbevolkt zijn. We maken ons ernstig zorgen dat de beginselen van onderscheid en evenredigheid door beide partijen niet worden gerespecteerd.""

13:44

Palestijnse arbeiders na weken gevangenschap: 'We werden vernederd'

13:25

'Russisch individu' achter blauwe davidsterren in Parijs

Een echtpaar uit Moldavië dat werd gearresteerd nadat ze blauwe davidsterren op een muur in Parijs hadden gespoten, werkte voor ""een individu in Rusland"", meldt de Franse radiozender Europe 1. Wie dat is, is niet duidelijk, maar volgens de Franse zender blijkt het uit telefoongegevens van het koppel. Ze zouden het joodse symbool in het blauw hebben aangebracht, nadat ze contact hadden gehad met iemand die, zo blijkt uit de telefoongegevens, in Rusland was.

De 33-jarige man en 28-jarige vrouw werden vorige week vrijdag opgepakt nadat ze de davidsterren op een school in het 10e arrondissement hadden gespoten. Ze zitten vast voor vernieling. De twee werden op heterdaad betrapt en aangegeven door een omwonende van de school. Het echtpaar verklaarde toen al dat ze opdracht van een derde hadden gekregen. De davidsterren werden dezelfde dag nog weggehaald.

Het is niet duidelijk of de graffiti is bedoeld om joden te beledigen of juist om ze te steunen, vooral omdat de ster blauw is en niet geel, zoals ze horen. Justitie in Parijs onderzoekt dat. Ongeveer zestig davidsterren, symbool van het jodendom en de staat Israël, zijn ook in het blauw op verschillende gevels van gebouwen in het 14e arrondissement van Parijs getekend. Wie daarachter zit, is nog niet bekend, zegt het Franse OM.

12:59

Dronebeelden tonen verwoesting in vluchtelingenkamp Maghazi

12:35

Buitenlandse Zaken heeft contact met veertien mensen in Gaza

Het ministerie van Buitenlandse Zaken heeft momenteel contact met veertien Nederlanders of mensen met een Nederlandse link in de Gazastrook. Eerder waren dat er minder, maar er hebben zich nieuwe mensen gemeld, zegt het ministerie.

Buitenlandse Zaken wil met het oog op de veiligheid niet zeggen waar ze in Gaza verblijven. Wanneer ze de Gazastrook kunnen verlaten, is ook onduidelijk. Een woordvoerder wijst erop dat de situatie ondoorzichtig is en dat er veel partijen bij betrokken zijn. Het ministerie zegt dat het alle diplomatieke kanalen inzet om de Nederlanders zo snel mogelijk uit Gaza weg te krijgen.

Gisteren verlieten zestien mensen met een Nederlandse link de Gazastrook via de grens met Rafah. Ze worden door medewerkers van de Nederlandse ambassade in Egypte opgevangen en vliegen morgen terug naar Nederland.

11:00

Groep die gisteren Gaza verliet, vliegt zaterdag naar Nederland

De groep Nederlanders die gisteren de grens overstak van Gaza naar Egypte is opgevangen door de Nederlandse ambassade in Caïro. Morgen stappen ze rond het middaguur op het vliegtuig naar Nederland, zegt de Nederlandse ambassadeur in Egypte: ""Ze mogen maar 72 uur hier in Egypte blijven. Dat is de afspraak. Zaterdag vliegen ze rond een uur of 12.00 uur. Dat betekent dat ze eind van de middag in Nederland zijn en herenigd worden met hun familie.""

Deze beelden zijn gemaakt door het Nederlandse ministerie van Buitenlandse Zaken:

10:38

Palestijnse arbeiders uit Gaza vanuit Israël teruggestuurd

Honderden Palestijnse arbeiders zijn vanuit Israël en de Westelijke Jordaanoever teruggestuurd naar de Gazastrook. Gisteravond kondigde premier Netanyahu al aan dat zij de grens zouden worden overgezet en getuigen melden nu dat in het zuiden arbeiders de Kerem Shalom-overgang tussen Israël en Gaza hebben gebruikt.

De Palestijnen woonden voor het uitbreken van de oorlog in Gaza, maar werkten in Israël, vaak in de bouw. Toen Israël na de aanvallen van Hamas op 7 oktober de Gazastrook afsloot, konden ze niet meer terug naar huis.

Het zou gaan om in totaal zo'n 17.000 Palestijnen van wie de werkvergunning door Israël is ingetrokken; ze zijn er daardoor nu illegaal. Duizenden waren opgesloten in detentiecentra, anderen zijn overgebracht naar de Westoever. Ook worden nog duizenden Gazanen vermist.

Arbeiders die nu de Palestijnse enclave weer binnenkomen, zeggen dat ze ook door de Israëlische autoriteiten zijn mishandeld. Sommigen hadden plastic stickers met cijfers om hun benen. ""We dienden hen, werkten voor hen, in huizen, in restaurants en op markten in ruil voor de laagste prijzen en ondanks dat werden we vernederd"", zegt een arbeider in het Maghazi-vluchtelingenkamp in Gaza tegen persbureau Reuters.

09:44

Doden bij Israëlische acties op Westelijke Jordaanoever

Het Israëlische leger zegt dat militairen in gevecht zijn geweest met Palestijnen op de Westelijke Jordaanoever. Het leger zegt dat het in Nablus een lid van Hamas heeft opgepakt die betrokken zou zijn geweest bij een dodelijk schietincident in februari. Bij die operatie werden ook drie Palestijnen opgepakt die banden zouden hebben met Hamas, zo meldt het leger. De woning van de verdachte is bij die actie verwoest door het leger.

Ook op andere plekken waren vannacht acties van het Israëlische leger. Daarbij zouden 37 mensen zijn gearresteerd. Volgens het ministerie van Volksgezondheid van de Palestijnse Autoriteit zijn er bij de acties zeker zeven Palestijnen gedood. Diverse media spreken op basis van bronnen over 8 tot 9 doden.

Het Israëlische leger zegt dat er sinds het begin van de oorlog op 7 oktober meer dan 1200 Palestijnen zijn gearresteerd op de Westelijke Jordaanoever. Het ministerie van Volksgezondheid van de Palestijnse Autoriteit zegt dat er sindsdien ongeveer 130 Palestijnen op de Westelijke Jordaanoever zijn gedood door het Israëlische leger en in sommige gevallen door kolonisten.

09:22

Verenigde Arabische Emiraten waarschuwen voor grotere oorlog

De Verenigde Arabische Emiraten waarschuwen voor het ""reële risico"" dat de oorlog tussen Israël en Hamas overslaat naar andere gebieden in de regio.

""Terwijl we ons blijven inzetten om deze oorlog te stoppen, kunnen we niet voorbijgaan aan de bredere context en de noodzaak om de temperatuur in de regio, die het kookpunt nadert, te verlagen"", zei Noura Al Kaabi van het ministerie van Buitenlandse Zaken in de hoofdstad Abu Dhabi. ""Het risico op verdere escalatie is reëel, net zoals het risico dat extremistische groeperingen misbruik maken van de situatie om ideologieën uit te dragen die ons in een geweldsspiraal houden"", zei ze.

De VAE tekenden in 2020 de Abraham-akkoorden, een reeks afspraken die Israël maakte met landen in de regio om de betrekkingen te normaliseren. De Emiraten zien groepen als Hamas als een bedreiging voor het Midden-Oosten, maar hebben de aanvallen van Israël op de Gazastrook veroordeeld. In een gezamenlijke verklaring met onder meer Bahrein, Saudi-Arabië, Qatar, Koeweit, Egypte en Marokko stelde de VAE eind vorige maand dat Israëls recht op zelfverdediging niet het recht geeft om internationale wetgeving te overtreden en de ""legitieme rechten van het Palestijnse volk"" te negeren.

09:10

Thailand krijgt hulp van Iran om gijzelaars vrij te krijgen

Thailand krijgt hulp van Iran om zeker 22 Thaise gijzelaars die Hamas vasthoudt in de Gazastrook vrij te krijgen. Ze werden meegenomen toen Hamas op 7 oktober Israël aanviel. De Thaise minister van Buitenlandse Zaken zei deze week bij een bezoek aan het Midden-Oosten al dat Iran, dat dicht bij Hamas staat, heeft beloofd te helpen bij de onderhandelingen.

Het Franse station France 24 meldde gisteren al dat de minister bij zijn bezoek aan Qatar via Iran direct contact had gehad met Hamas en daarbij de verzekering had gekregen dat alle 22 Thai nog in leven zijn en dat er voor ze wordt gezorgd.

Ook onder de ruim 1400 mensen die bij de terreuraanvallen van Hamas zijn omgekomen, zouden 32 Thai zijn geweest. In Israël werken ongeveer 30.000 Thaise arbeiders, vooral in de landbouw. Sinds de aanvallen van Hamas zijn er zo'n 8000 teruggegaan naar Thailand, vaak met een terugkeerpremie van de Thaise regering.

08:46

Leider Hezbollah houdt vanmiddag toespraak

De leider van Hezbollah, Hassan Nasrallah, houdt later vandaag voor het eerst sinds het begin van de oorlog een toespraak. Arabist Leo Kwarten blikte in het NOS Radio 1 Journaal daarop vooruit en vindt het opvallend dat het ruim drie weken heeft geduurd voor hij een speech houdt. ""Ik denk dat Nasrallah verrast was door de omvang van de aanval van Hamas. Hezbollah had tijd nodig om te bepalen wat de organisatie gaat doen.""

Kwarten verwacht dat het een lange speech wordt waarin hij uiteenzet waar Hezbollah in dit conflict staat. ""Ik verwacht dat hij Israël duidelijk wil maken waar de rode lijn ligt. Hij zal waarschijnlijk ook de naar schatting vijftig gedode Hezbollah-strijders eren."" Het ligt volgens Kwarten niet in de lijn der verwachting dat Hezbollah in militair opzicht voluit zal gaan. ""Met de raketaanvallen wil Hezbollah het Israëlische leger bezighouden en laten zien dat men achter Hamas staat. Ik verwacht niet dat Hezbollah overgaat tot een volledige oorlog tegen Israël.""

Hezbollah is een politieke partij in Libanon en militante beweging van sjiitische moslims. De groep begon met hulp van Iran tijdens de Israëlische bezetting van Libanon begin jaren 80. Nadat Israël zich in 2000 had teruggetrokken, verzette Hezbollah zich tegen de druk om te ontwapenen en versterkte zijn militaire vleugel juist. De groep wordt door verschillende landen als terroristische organisatie gezien, waaronder door Nederland. Hezbollah is een van de bondgenoten van Hamas.

08:15

Amerikaanse minister Blinken aangekomen in Israël

De Amerikaanse minister van Buitenlandse Zaken Blinken is zojuist aangekomen in Israël. Het is zijn derde bezoek aan Israël sinds het begin van de oorlog op 7 oktober.

De VS is de belangrijkste bondgenoot van Israël en benadrukt steeds dat het Israël volledig steunt. Toch verandert ook het sentiment bij de Amerikanen, vertelt correspondent Nasrah Habiballah: ""De voornaamste zorg is verschoven naar de humanitaire crisis in Gaza. Blinken zal met name spreken over het beperken van burgerdoden en het instellen van humanitaire gevechtspauzes, zodat er meer hulpgoederen de Gazastrook in kunnen.""

Tegen verslaggevers die met hem meereisden, zei Blinken: ""Als ik een Palestijns kind zie, een jongen, een meisje, dat uit het puin van een ingestort gebouw getrokken wordt, voelt dat als net zo'n stomp in mijn maag als wanneer het gaat om een kind in Israël of ergens anders. Dus dit is iets waar we op zullen moeten reageren, en dat zullen we doen.""

Donderdag zei de Amerikaanse president Biden dat de VS vindt dat de aanvallen tijdelijk opgeschort moeten worden. ""Ik denk dat we een pauze nodig hebben."" Een woordvoerder van het Witte Huis voegde daar later aan toe dat de regering pleit voor een ""tijdelijke, lokale en gerichte"" humanitaire pauze.

08:05

Israël: 'Vannacht is hevig gevochten, terroristen gedood'

Het Israëlische leger bevestigt dat er vannacht hevig is gevochten in de Gazastrook. Militairen van het 13e bataljon van de Golani Brigade en gepantserde troepen van het 53e bataljon hebben daarbij terroristen gedood, zegt het leger.

De terroristen van Hamas vuurden antitankraketten af, brachten explosieven tot ontploffing en probeerden op de voertuigen van Israëlische soldaten te klimmen, maar ze werden daarbij gedood, zegt het Israëlische leger. ""Wij zetten onze operatie voort. Tot de overwinning"", voegde het eraan toe.

07:30

Netanyahu: 'Strijd is nu op z'n hoogtepunt'

Het Israëlische leger zegt dat het Gaza-Stad, in het noorden van de Gazastrook, volledig heeft omsingeld en dat er ook in de stad wordt gevochten met Hamas. Volgens Israël is de stad het belangrijkste bolwerk van de beweging.

Volgens commandant Herzi Halevi zijn de troepen zowel vanuit het noorden als het oosten inmiddels diep in de Gazastrook doorgedrongen. ""De strijd is nu op z'n hoogtepunt"", zei premier Netanyahu gisteren in een verklaring.

Lees meer over de opmars van Israël in de Gazastrook: 

06:53

Vannacht veel luchtaanvallen op Gazastrook

Ook afgelopen nacht is de Gazastrook weer aangevallen, meldt correspondent Nasrah Habiballah. Israël bestookte met name het noorden en het midden van de Gazastrook vanuit de lucht. Ook zijn grondtroepen ingezet. Volgens verslaggevers van Al Jazeera is er vannacht ook gebombardeerd in de omgeving van het Al-Quds-ziekenhuis. Het is nog onduidelijk hoeveel mensen bij deze aanvallen van vannacht zijn omgekomen of gewond geraakt.

06:48

Oorlog speelt minimale rol bij stemkeuze van Nederlandse kiezers

Hoewel de oorlog tussen Hamas en Israël veelvuldig wordt besproken in de verkiezingscampagne, speelt het conflict een minimale rol bij de stemkeuze van kiezers. Dat valt op te maken uit representatief onderzoek van onderzoeksbureau Ipsos, in opdracht van de NOS.

Voor slechts een vijfde van de kiezers speelt het conflict een rol bij de komende Tweede Kamerverkiezingen. De oorlog in Oekraïne speelt ook maar een kleine rol. Nederlanders vinden inflatie, zorg, woningen, migratie en in mindere mate klimaat veel belangrijker.

Meer hierover in dit artikel: 

06:34

Doden op hulplocaties van VN

Bij Israëlische luchtaanvallen op de Gazastrook zijn gisteren zeker 23 doden gevallen op vier hulplocaties van de VN-organisatie voor Palestijnse vluchtelingen (UNRWA). Dat meldt OCHA, het humanitaire agentschap van de Verenigde Naties. Tientallen mensen raakten gewond bij de aanvallen.

Volgens OCHA zitten er zo'n 20.000 mensen op de vier getroffen locaties. In totaal zijn volgens de organisatie inmiddels 1,5 miljoen mensen op de vlucht geslagen in Gaza. Van hen zitten er bijna 700.000 in opvangfaciliteiten die door UNRWA worden gerund.

Sinds de start van de Israëlische aanvallen op de Gazastrook zijn er volgens OCHA 72 medewerkers van UNRWA om het leven gekomen en bijna vijftig faciliteiten van de organisatie beschadigd.

04:15

Congres VS ruziet over steun aan Israël

De Republikeinen in het Amerikaanse Huis van Afgevaardigden hebben een steunpakket van ruim 14 miljard euro aan Israël goedgekeurd, maar er is weinig kans dat de Senaat er ook mee instemt. Het Witte Huis heeft bovendien een veto beloofd, omdat er geen steun voor Oekraïne is opgenomen in de plannen.

Een groep Republikeinen is tegen verdere steun aan Oekraïne, omdat het Amerikaanse begrotingstekort daardoor oploopt. Steun aan Israël wordt breed gedragen in het Amerikaanse Congres, maar de Democraten, die de meerderheid hebben in de Senaat, willen er niet mee instemmen zolang de Republikeinen dwarsliggen over geld voor Oekraïne. In de plannen was bovendien een bezuiniging op de belastingdienst opgenomen, maar ook dat is onbespreekbaar voor de partij van president Biden.

03:15

Israël gaat Palestijnse arbeiders terugsturen

Israël gaat Palestijnse arbeiders uit de Gazastrook terugsturen. Het gaat om honderden of mogelijk duizenden Palestijnen die in Israël aan het werk waren toen Hamas op 7 oktober Israël aanviel. De grens ging dicht en ze konden niet terug naar huis. Velen van hen worden nu door het Israëlische leger vastgehouden, anderen zitten op de Westelijke Jordaanoever.

Het is nog onduidelijk hoe Israël hen wil terugsturen naar de Gazastrook. Het Israëlische veiligheidskabinet heeft besloten dat er geen arbeiders uit de Gazastrook meer in Israël mogen werken.

03:00

Welkom!

Welkom in dit nieuwe liveblog. De updates van gisteren kun je hier terugvinden.",2023-01-01,2023-11-01,2023-10-30
42792204,"Baudet: 'Pijn aan schedel en kaak, maar dankbaar dat ik bij debat kan zijn'",NOS.nl,2023-11-21,"Het gaat naar omstandigheden goed met de gisteren mishandelde Thierry Baudet, vertelde hij in NL Kiest: Het Debat op NPO 1. ""Ik heb pijn aan mijn schedel en kan mijn kaak niet verder openen dan dit"", gebaarde de lijsttrekker van Forum voor Democratie.

De politicus werd gisteren tweemaal op het hoofd geslagen met een fles. Hij heeft het er naar eigen zeggen ""ontzettend goed"" van afgebracht. ""Ik ben dankbaar dat ik hier kan zijn en dat het relatief goed gaat."" Op de vraag hoe het met hem gaat, antwoordde hij: ""Ik zou zeggen een 7,5.""

Politie: zijn met de jongen in gesprek

Een minderjarige jongen uit de gemeente Groningen is gisteren aangehouden als verdachte. Hij zit nog steeds vast. Meerdere bronnen melden dat het gaat om een jongen van 15, maar de politie kan dat bevestigen noch ontkennen. Ook over een mogelijk motief wil de politie niets kwijt. ""Het onderzoek is bezig en we zijn nog met de jongen in gesprek.""

Baudet was gisteravond in een Gronings café voor een verkiezingsbijeenkomst, samen met andere (kandidaat-)Kamerleden van zijn partij. Aan het eind van die bijeenkomst maakte hij selfies met enkele bezoekers, ook met een jongen die Baudet vervolgens van dichtbij sloeg met een bierfles.

Het moment dat Baudet in het café werd aangevallen:

Student Thomas Teunter was gisteren bij de bijeenkomst van Forum voor Democratie in Groningen. ""Het zou een gezellige avond worden en tot op het eind was dat het ook."" Teunter zegt dat hij eerder op de avond met de verdachte heeft gepraat. ""Hij zei dat hij FvD-fan was. Niemand heeft dit zien aankomen.""

Baudet: Antifa moet verboden worden

""Antifa moet op de lijst van terroristische of criminele organisaties. Dat is de enige manier om dit aan te pakken"", zei Baudet eerder vandaag tegen NOS Stories over het fles-incident. Hij legt een verband met zijn mishandeling en de links-extremistische beweging Antifa, die naar eigen zeggen fascisme bestrijdt.

Buiten bij het Groningse café was gisteravond een actie van AFA Noord, een organisatie die onderdeel is van Antifa. Het is nog onduidelijk of de dader verbonden is aan deze beweging.

Baudet zegt dat hij en zijn partij al meerdere keren zijn lastiggevallen door Antifa en spreekt van een ""politieke aanslag"" op standpunten van FvD. ""Het is wat mij betreft niet een incident, maar het past in een patroon.""

Eerder vandaag gaf Baudet deze reactie op zijn mishandeling:",2023-01-01,2023-11-01,2023-11-20
42792207,Felle discussie Van Baarle (Denk) en Eerdmans (JA21) over institutioneel racisme ,NOS.nl,2023-11-21,"Van Baarle vindt het ""schandalig"" dat mensen met een migratieachtergrond vaker in armoede leven door institutioneel racisme. Eerdmans reageert daarop dat Van Baarle altijd de ""racismekaart"" trekt.",2023-01-01,2023-11-01,2023-11-20
42792208,Dassen (Volt) en Van Haga (BVNL) clashen over de woningmarkt,NOS.nl,2023-11-21,Laurens Dassen (Volt) en Wybren van Haga (BVNL) discussiëren over wat de beste aanpak is om de woningcrisis op te lossen.,2023-01-01,2023-11-01,2023-11-20
42792218,Teruglezen: met deze felle aanvallen probeerden partijen laatste kiezers binnen te halen,NOS.nl,2023-11-21,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

22:14

Slotdebat afgelopen

Het slotdebat is afgelopen. De negen grootste partijen hebben voor de laatste keer kunnen laten zien wat de verschillen zijn op het gebied van onder meer migratie, klimaat en bestaanszekerheid. Nu is het aan de kiezer: morgen gaan om 07.30 uur de meeste stemlokalen open.

22:10

Timmermans (GL-PvdA) tegen Yesilgöz (VVD): 'Leg nou eens verantwoording af'

Timmermans (GL-PvdA) valt Yesilgöz (VVD) aan omdat zij, volgens hem, geen verantwoording aflegt voor de afgelopen regeerperiode waarin de VVD de grootste partij was. Yesilgöz pleit dat ze voor het gros van de regeerperiode niet werkzaam was in Den Haag.

22:01

Omtzigt noemt regeling long covid karig

In het debat gaat het onder meer over de regelingen die zijn opgetuigd om mensen met long covid te ondersteunen. NSC-leider Omtzigt noemt deze ""zo karig dat maar duizend mensen er gebruik van kunnen maken"". Hij pleit ook voor meer onderzoek naar long covid.

VVD-lijsttrekker Yesilgöz zegt dat er ""de morele plicht is om hulpverleners in coronatijd tegemoet te komen"". ""En dan moet je ook eerlijk zijn en uitleggen hoe dat dan werkt. Je moet ergens een afbakening hebben. Je hebt dan altijd mensen die daarbuiten vallen"", legt ze uit. ""Dan moet je zorgen dat zij ook de hulp krijgen die ze nodig hebben en mee kunnen doen met de samenleving.""

GroenLinks-PvdA-leider Timmermans zegt dat de overheid ruimhartiger moet zijn. ""Dan komt het vertrouwen ook vanzelf weer terug.""

21:56

Demonstrant springt tussen debatterende partijen

De lijsttrekker van de partij LEF springt tijdens het laatste onderwerp tussen de lijsttrekkers van de VVD, NSC en GroenLinks-PvdA. ""Uw partij mag nooit meer aan de macht komen"", zegt hij met een vinger wijzend naar VVD-lijsttrekker Yesilgöz. Daarna wordt hij van het podium gehaald.

21:52

BBB en PvdD willen einde aan oneerlijke handelsverdragen voor boeren 

Kwam de toekomst van boeren en het terugdringen van stikstof om de natuur te herstellen tijdens deze campagne weinig aan bod, in dit slotdebat hebben CDA, BBB en PvdD het er uitgebreid over.

De BBB won in maart dit jaar de provinciale verkiezingen op dit thema, de partij vindt dat het demissionaire kabinet de boeren in de steek heeft gelaten. CDA-leider Bontenbal erkent dit, ""er is de afgelopen twee jaar veel misgegaan, we hebben verzuimd op tijd met maatregelen te komen"".

PvdD-leider Ouwehand vindt ook dat de boeren klemzitten en meer duidelijkheid nodig hebben. Maar in tegenstelling tot CDA en BBB wil zij uiteindelijk helemaal af van de veehouderij. ""Het is vijf voor twaalf voor de natuur"", zegt ze. ""We kunnen zo niet doorgaan met deze belachelijke aantallen dieren die geslacht worden.""

CDA-leider Bontenbal ziet een rol weggelegd voor supermarkten. Die moeten boeren veel betere prijzen gaan geven. ""Er is geen gratis melk."" De BBB wil de oneerlijke handelsverdragen aanpakken. ""We hebben het al jaren over betere verdienmodellen voor boeren maar we zitten in de realiteit van handelsverdragen met landen waar heel andere productieregels gelden"", zegt Van der Plas. Ze wijst erop dat legbatterij-eieren uit Oekraïne die hier niet mogen wel gewoon in onze sauzen en koekjes zitten. Ouwehand is het met haar eens. Op dit vlak zijn de partijen wel bondgenoten, is de conclusie.

21:51

Jetten (D66) en Wilders (PVV) botsen over migratie

Wilders zegt dat er bij D66 ""geen grens"" is als het gaat om migratie. ""U bent alleen maar op zoek naar een buitenlandse zondebok"", reageert Jetten.

21:38

Jetten: Timmermans zet 'groene ambities in de uitverkoop'

Jetten (D66) verwijt Timmermans (GL-PvdA) gemakkelijk klimaatambities weg te geven. Volgens Timmermans moeten de twee elkaar niet aanvallen op de kleine verschillen tussen de partijen.

21:27

D66: PVV en VVD bedrijven 'symboolpolitiek' rond migratie

D66-leider Jetten verwijt PVV en VVD ""symboolpolitiek"" rond het migratievraagstuk. ""We hebben twaalf jaar lang VVD-gepruts gehad. Ik kies voor een solidair beleid."" Wilders vindt juist dat D66 ""iedereen binnenlaat"" en van Nederland ""een groot asielzoekerscentrum maakt"".

SP-lijsttrekker Marijnissen valt Jetten aan op arbeidsmigratie. Ze zegt dat die nu ongereguleerd is en vraagt zich af waar al die mensen moeten wonen. ""Er zijn honderdduizenden vacatures waar nu geen Nederlander voor te vinden is"", zegt Jetten over dat punt. ""We hebben dat buitenlandse talent nodig.""

21:24

Migratie: dit zijn de feiten

Het volgende thema is migratie. Even een aantal feiten in het kort: 

De grootste groep migranten die naar Nederland komt zijn sinds 2007 inwoners van EU-lidstaten, die visumvrij mogen reizen, wonen en werken in binnen de Europese Unie.

Afgelopen jaar kwamen er bijna 130.000 EU-inwoners naar Nederland, voornamelijk voor werk en gezin, maar ook om te studeren. De groep migranten die daarna het grootst was kwam uit Oekraïne, gevolgd door de groep migranten uit andere landen buiten de EU. 

De kleinste groep binnen de totale migrantenstroom zijn de asielzoekers. In 2022 kwamen er ongeveer 46.000 naar Nederland.

Meer weten over dit onderwerp? We leggen het uit in dit artikel .

21:22

Jetten teleurgesteld over klimaatacties GroenLinks-PvdA 

GroenLinks-PvdA-leider Timmermans noemt de klimaatproblemen de ""grootste bedreiging voor onze bestaanszekerheid"". Hij noemt het laatste VN-rapport erover alarmerend en zegt dat we ""onze ogen niet mogen sluiten voor de problemen"". Hij ziet in D66 een bondgenoot om de problemen samen aan te pakken.

D66-leider Rob Jetten zegt dat hij als klimaatminister al twee jaar ""keihard aan de slag is"" maar is ook een beetje ""teleurgesteld"" in de opstelling van GroenLinks-PvdA, dat volgens hem in de nieuwe provinciebesturen de ambities juist omlaag heeft gedaan en volgens Jetten ook strepen zet door projecten.

BBB-leider Van der Plas zegt dat Timmermans niet in de realiteit leeft. Jetten noemt ze iets realistischer. Ze zegt dat de BBB het klimaatprobleem niet ontkent, maar ze is het ""constante gedram"" over het klimaat van partijen als D66 en GroenLinks-PvdA wel een beetje zat.

Ook ziet ze dat ze mensen bang maken, met name jongeren. Ze vindt ook dat de miljarden die naar klimaat gaan overdreven zijn omdat het maar heel weinig graden temperatuurverschil oplevert.

21:21

Clash tussen Omtzigt (NSC) en Bontenbal (CDA)

Volgens Omtzigt (NSC) heeft zijn voormalige partij CDA ""twee jaar lang zijn kop in het zand gestoken"" met de toeslagenaffaire. ""Uw vingerafdrukken staan ook twintig jaar op dat beleid"", reageert Bontenbal.

21:13

Ouwehand (PvdD) en Yesilgöz (VVD) over bombardementen Israël: 'Netanyahu voor strafhof'

Ouwehand (PvdD) heeft kritiek op het beleid van de Nederlandse overheid dat ze wel de aanslag van Hamas veroordeelt, maar niet de bombardementen die Israël op Gaza uitvoert.

21:10

Klimaat: dit zijn de feiten

Het volgende thema in het debat is klimaat. Dit zijn de belangrijkste cijfers:

Nederland heeft in 2015 het Parijse klimaatakkoord van de Verenigde Naties ondertekend. De hoogste ambitie is om de opwarming te beperken tot 1,5 graad.

Om dit te bereiken moet de wereldwijde uitstoot van broeikasgassen rond 2050 op nul zijn en rond 2030 bij voorkeur zijn gehalveerd. Op dit moment stijgt de wereldwijde uitstoot nog. Dat komt aantoonbaar door de mens. Volgens het laatste VN-rapport liggen we momenteel op koers voor een opwarming met circa 2,5 graad in 2100.

Nederland zit al volop in de energietransitie. De energievoorziening vergroent, en op sommige punten gaat dat behoorlijk snel. Zo is Nederland Europese koploper met zonne-energie (per inwoner) en wereldwijde koploper met de dichtheid van laadpalen voor elektrische auto's.

Uit het laatste stand-van-zakenrapport van het Planbureau voor de Leefomgeving blijkt dat we ons minimale klimaatdoel voor 2030 - 55 procent minder uitstoot - zouden kunnen halen. Maar dan moet wel alles lukken: al het vastgestelde én het voorgenomen beleid moet worden uitgevoerd en ook externe factoren als het weer moeten meezitten.

Meer weten over dit onderwerp? We leggen het uit in dit artikel . 

21:04

Omtzigt tegen CDA: 'Partij heeft kop in het zand gestoken'

NSC-leider Omtzigt zegt tegen Bontenbal, de huidige leider van zijn voormalige partij het CDA, dat de partij ""twee jaar lang zijn kop in het zand heeft gestoken"". Hij verwijst daarmee naar de toeslagenaffaire.

Bontenbal noemt die aanval ""niet netjes"". ""Uw vingerafdrukken staan ook op dit beleid. Ik ben eerlijk over het verleden. U doet heel makkelijk dat u het allemaal in onze schoenen schuift. Ik wil vooruit kijken"", zegt Bontenbal.

20:59

SP verwijt Omtzigt en CDA dat ze te weinig hebben gedaan aan bestaanszekerheid

NSC en SP pleiten allebei om de kosten voor het dagelijks leven omlaag te brengen. NSC-leider Omtzigt wijst op de hoge belasting op gas. Die is volgens hem enorm gestegen.

SP-leider Marijnissen wil onder meer het minimumloon verhogen en het eigen risico in de zorg afschaffen. Ze verwijt Omtzigt en het CDA dat ze niet genoeg hebben gedaan aan bestaanszekerheid. ""Er waren voorstellen van ons die zij in de Tweede Kamer weg hebben gestemd. Het zijn vooral mooie woorden en geen daden.""

Omtzigt zegt daarop wel degelijk voorstellen te hebben gedaan. CDA-leider Bontenbal zegt ook wat te willen doen aan het minimumloon, maar ""minder dan de SP"".

20:53

De portemonnee: dit zijn de feiten

Het volgende thema gaat over de portemonnee. We zetten de cijfers rond dit onderwerp even op een rij: 

In Nederland zijn de verschillen in besteedbaar inkomen relatief klein. Waar de ongelijkheid wél groot is in Nederland, is bij de vermogens: bezittingen zoals woningen, grond en aandelen. Daar zie je dat de bovenste 10 procent van Nederland bijna 60 procent van het vermogen in handen heeft en de top 1 procent zelfs een kwart. 

Zo'n 800.000 mensen leven in armoede, schatte een adviescommissie eerder dit jaar. Onder hen zijn ongeveer 200.000 kinderen.

Meer weten over dit onderwerp? We leggen het uit in dit artikel .

21:16

Wilders wil 'premier voor alle Nederlanders' zijn, Yesilgöz gelooft er niets van

Als Wilders premier wordt, wil hij premier voor alle Nederlanders zijn. ""Wat je geloof, je achtergrond, wat dat ook is"", aldus de PVV-leider. ""Ik geloof dat er niemand is die dat gelooft"", reageert Yesilgöz.

20:34

Wilders: ik zal premier van alle Nederlanders zijn 

In het debat over spanningen in de samenleving zegt PVV-leider Wilders dat als hij premier wordt, hij dat voor alle Nederlanders zal zijn ""ongeacht je geloof of afkomst"". Wilders reageert op de kritiek die hij krijgt op zijn anti-islam-standpunten en lijkt met zijn uitspraak de ""mildere toon"" van de afgelopen tijd voort te zetten.

VVD-leider Yesilgöz ziet wel dat Wilders een ""constructief weekje"" achter de rug heeft, maar ziet het verder allemaal nog niet zo snel gebeuren. Ze denkt niet dat Wilders premier wordt, maar ook niet dat hij een verbindende rol zal spelen ""tenzij de heer Wilders zegt zijn verkiezingsprogramma te verscheuren"". Ze wijst op de wens van de partij van Wilders om de islam uit Nederland te bannen en het land op slot te doen. Volgens Wilders is het wel van belang om te blijven benoemen wat er misgaat in dit land omdat ""heel veel mensen dit Nederland niet herkennen. Als politicus moet je het goede koesteren, en wat niet goed is hard aanpakken.""

20:32

Negen grootste partijen nu aan de beurt in slotdebat NOS 

Na de kleinere partijen is het nu de beurt aan de negen grootste partijen in het NOS-slotdebat. Het gaat onder meer over polarisatie in de samenleving, de portemonnee, klimaat en herstel van vertrouwen. De uitzending duurt tot 22.10 uur. Het debat is live te volgen via NOS.nl, de NOS-app , NPO 1 en NPO Politiek en Nieuws.

20:19

Einde eerste deel

Het eerste slotdebat met de kleinere partijen is afgelopen. Zo meteen om 20.34 uur is het grote slotdebat met de lijsttrekkers van de negen grootste partijen. Het debat is te volgen op NPO 1, NPO Politiek en Nieuws, NOS.nl en in de app.

20:14

Felle discussie Van Baarle (Denk) en Eerdmans (JA21) over institutioneel racisme

Denk-leider Van Baarle vindt het ""schandalig"" dat mensen met een migratieachtergrond vaker in armoede leven door institutioneel racisme. Eerdmans van JA21 reageert daarop dat Van Baarle altijd de ""racismekaart"" trekt.

19:56

Dassen (Volt) en Van Haga (BVNL) clashen over de woningmarkt

Dassen (Volt) en Van Haga (BVNL) discussiëren over wat de beste aanpak is om de woningcrisis op te lossen.

19:54

Denk, ChristenUnie en JA21 niet eens over oplossingen geldzorgen 

Denk, ChristenUnie en JA21 debatteren over geldzorgen. Denk en ChristenUnie willen het minimumloon verhogen, JA21 niet.

ChristenUnie-leider Bikker zegt dat de focus op gezinnen moet liggen en dat die beter ondersteund moeten worden om hun kosten te kunnen betalen.

JA21-leider Eerdmans vindt armoedebestrijding ook belangrijk, maar zegt dat we ""ook niet door moeten slaan"". Bij een hoger minimumloon komen werkgevers op hoge kosten en dat heeft ook gevolgen, aldus Eerdmans. JA21 wil alle toeslagen afschaffen en daar een huishoudtoelage en huurtoelage voor terug voor mensen die echt niet zonder kunnen.

Denk-leider Van Baarle noemt de plannen van Eerdmans ""een ramp voor armere mensen"". JA21 is volgens hem de enige partij die ervoor zorgt dat de armoede stijgt. Hij noemt Eerdmans een omgekeerde Robin Hood, ""hij steelt van de armen en geeft aan de rijken"".

Eerdmans bekritiseert Denk omdat die partij het verkiezingsprogramma niet liet doorrekenen. ""U wilt een graaitax voor rijken, nou dan wordt ons eigen potje jam en Calvé heel duur"", zegt hij tegen Van Baarle.

19:51

Wie wil met wie regeren?

Bikker (ChristenUnie), Van Baarle (Denk) en Eerdmans (JA21) geven aan met wie zij wel of niet willen regeren.

19:34

Geldzorgen: dit zijn de feiten

Het volgende thema gaat over geldzorgen. We zetten de cijfers rond dit onderwerp even op een rij: 

In Nederland zijn de verschillen in besteedbaar inkomen relatief klein. Negen van de tien huishoudens verdienen in Nederland minder dan 84.000 euro. Er is een vrij kleine groep die boven de 140.000 per jaar uitkomt. 

Waar de ongelijkheid wél groot is in Nederland, is bij de vermogens: bezittingen zoals woningen, grond en aandelen. Daar zie je dat de bovenste 10 procent van Nederland bijna 60 procent van het vermogen in handen heeft en de top 1 procent zelfs een kwart.

Zo'n 800.000 mensen leven in armoede, schatte een adviescommissie eerder dit jaar. Onder hen zijn ongeveer 200.000 kinderen.

Meer weten over dit onderwerp? We leggen het uit in dit artikel .

19:32

Baudet vraagt Olf om afstand te nemen van uitspraak Bij1-lid

Forum voor Democratie-lijsttrekker Baudet vraagt aan Bij1-leider Olf om afstand te nemen van uitspraken die een partijlid volgens Baudet heeft gedaan: ""Die heeft getwitterd: 'Goed dat fascisten geslagen worden', heeft u daar al afstand van genomen?""

19:24

Volt wil meer regie op woningmarkt, Van Haga wil juist dat markt tekort oplost

Volt, BVNL en SGP debatteren over de woningmarkt. Volt-leider Dassen zegt dat de overheid de afgelopen jaren te veel aan de markt over heeft gelaten en te weinig regie heeft genomen. Hij pleit voor het splitsen van woningen en het tegengaan van leegstand.

BVNL-lijsttrekker Van Haga noemt dat ""klinkklare onzin"". ""De overheid heeft juist de markt kapotgemaakt. De vraag is geëxplodeerd door migratie"", zegt hij. Hij wil migratie beperken om het woningtekort op te lossen. Dassen noemt dat ""zondebokpolitiek"".

SGP-leider Stoffer ziet juist een probleem bij beschermde diersoorten. ""Bij het bouwen van woningen zitten soms dassen en marters in de weg. En dan blijft dat maar hangen op zo'n beestje.""

19:19

Wonen: dit zijn de feiten

Het volgende thema is het woningtekort. In Nederland is een tekort van 390.000 woningen.

De afgelopen jaren is dit tekort snel toegenomen:

De prijzen van koopwoningen zijn de afgelopen decennia, op een paar jaar na, gestegen. 1995 was het laatste jaar dat de gemiddelde verkoopprijs nog onder een ton lag.

Ook is het aandeel sociale huurwoningen de afgelopen tien jaar gedaald. Corporaties verkochten namelijk woningen en bouwden te weinig nieuwe sociale huurwoningen om dat te compenseren.

Vergeleken met andere EU-landen zijn mensen in Nederland een relatief groot deel van het inkomen kwijt aan wonen. 

Meer weten over dit onderwerp? We leggen het uit in dit artikel .

19:16

ChristenUnie, Bij1 en Forum voor Democratie niet eens over arbeidsmigratie

ChristenUnie, Forum voor Democratie en Bij1 debatteren over arbeidsmigratie. De partijen zijn het eens dat arbeidsmigranten nu vaak onder erbarmelijke omstandigheden werken en wonen. Maar ze kijken verschillend tegen de oplossingen aan.

Baudet vind dat vooral moet worden uitgezocht hoe het kan dat dit gebeurt. Hij vindt dat de lasten voor bedrijven omlaag moeten, omdat ze nu de lonen van Nederlanders niet kunnen betalen. Dat is volgens hem de belangrijkste oorzaak voor de 1,5 miljoen mensen die nu aan de kant staan . Het geld dat nu aan klimaatbeleid wordt besteed kan volgens hem worden ingezet om dit probleem op te lossen.

Bij1-leider Olf vindt dat Baudet er ""helemaal naast"" zit en dat in principe iedereen hier binnen mag komen: arbeidsmigranten zijn hier niet voor niets, we hebben ze nodig, zegt Olf.

ChristenUnie-leider Bikker vindt dat we niet de deur wagenwijd open moeten zetten, maar naar de rol van werkgevers moeten kijken. Die hebben wel de lusten, niet de lasten, en dat moet anders, vindt de ChristenUnie-politica.

19:11

Baudet vraagt Olf om afstand te nemen van uitspraak Bij1-lid

Aan het begin van het debat spreken de lijsttrekkers van ChristenUnie en Bij1 hun afschuw uit over de aanval op Baudet, de leider van Forum voor Democratie, gisteren. Baudet vraagt daarop aan Olf van Bij1 om afstand te nemen van uitspraken die een partijlid volgens Baudet heeft gedaan: ""Die heeft getwitterd: 'Goed dat fascisten geslagen worden', heeft u daar al afstand van genomen?"" Olf zegt daarop dat hij niet gaat over de uitspraken van alle leden van Bij1.

19:03

Migratie: dit zijn de feiten 

Het eerste deel van dit debat gaat over arbeidsmigratie. Er worden in zo'n debat vaak veel cijfers genoemd, maar waar hebben het over? In het kort:

De grootste groep migranten die naar Nederland komt zijn sinds 2007 inwoners van EU-lidstaten, die visumvrij mogen reizen, wonen en werken binnen de Europese Unie. De verwachting is dat het aantal arbeidsmigranten de komende jaren flink toeneemt.

Afgelopen jaar kwamen er bijna 130.000 EU-inwoners naar Nederland, voornamelijk voor werk en gezin, maar ook om te studeren. De groep migranten die daarna het grootst was kwam uit Oekraïne, gevolgd door de groep migranten uit andere landen buiten de EU.

De kleinste groep binnen de totale migrantenstroom zijn de asielzoekers. In 2022 kwamen er ongeveer 46.000 naar Nederland.

Meer weten over dit onderwerp? We leggen het uit in dit artikel .

19:02

Slotdebat begonnen, Baudet blij dat hij erbij kan zijn 

Het slotdebat van de NOS is begonnen. In het eerste deel debatteren de kleine partijen met elkaar. De verdeling tussen de 'kleine' en 'grote' partijen is gemaakt volgens een berekening van het gemiddelde van de zetels die partijen nu in de Kamer hebben en de Peilingwijzer van 1 november. Bij1, ChristenUnie en Forum voor Democratie zijn als eerste aan de beurt. Forum-leider Thierry Baudet, die gisteren met een bierfles op het hoofd werd geslagen bij een campagne-evenement in een café in Groningen, vertelt dat hij nog pijn aan zijn kaak heeft, maar zegt blij te zijn dat hij het er goed van af heeft gebracht. Hij is dankbaar er te kunnen zijn.

Het debat begint met het thema arbeidsmigratie.

18:41

VVD, PVV en GL-PvdA in de race om de grootste te worden

Een dag voor de verkiezingen gaan nog altijd drie partijen aan kop in de peilingen. In de Peilingwijzer staat de VVD net als gisteren op 26 tot 30 zetels, de PVV staat op 25-29 (gisteren 22-28) en GroenLinks-PvdA op 23-27 (gisteren 21-25). NSC van Pieter Omtzigt lijkt met 19-23 zetels afgehaakt in de strijd de grootste te worden.

18:30

Over half uur start slotdebat bij NOS 

Over een half uur begint het slotdebat van de NOS NL Kiest: Het Debat. Het is te zien op NPO 1 en NPO Politiek en Nieuws. Vanaf 19.00 uur debatteren eerst de kleinere partijen met elkaar en vanaf 20.30 uur zijn de negen grootste partijen aan de beurt.

Zij gaan voor de laatste keer in deze spannende campagne de strijd met elkaar aan. De grotere partijen komen daarbij twee keer aan bod. Het gaat onder meer over polarisatie in de samenleving, de portemonnee, klimaat en herstel van vertrouwen.

De verdeling tussen de 'kleine' en 'grote' partijen is gemaakt volgens een berekening van het gemiddelde van de zetels die partijen nu in de Kamer hebben en de Peilingwijzer van 1 november.

De uitzending duurt tot 22.10 uur.

17:12

PVV en FvD grootste bij scholieren en studenten mbo

Bij de scholierenverkiezingen hebben de PVV en Forum voor Democratie de meeste stemmen gekregen. Als de stemming onder jongeren echte verkiezingen zouden zijn geweest, zou de PVV 25 zetels hebben gekregen en FvD 21.

De derde partij is de VVD. Bij de vorige scholierenverkiezingen in 2021 was de partij nog het populairst met 32 zetels, nu blijft de VVD steken op 17 zetels. Vlak achter de VVD eindigden GroenLinks-PvdA en D66. Nieuw Sociaal Contract, de partij van Pieter Omtzigt, krijgt de stem van 2,8 procent van de deelnemende scholieren. Het is daarmee wel de grootste nieuwe binnenkomer.

ProDemos organiseerde voor de dertigste keer de speciale scholierenverkiezing. Leerlingen van het voortgezet onderwijs en het mbo brengen hun stem uit op school. Het doel is om de scholieren en studenten te laten ervaren hoe verkiezingen werken.

Volgens ProDemos brachten deze editie 143.991 scholieren en studenten op 397 onderwijsinstellingen hun stem uit. Dat is een record, zegt de organisatie. Bij de verkiezingen van 2021 stemden 50.287 scholieren.

14:31

'Stemmen via papier niet perfect, maar geen dringend probleem'

Rop Gonggrijp, een van de drijvende krachten achter het stoppen met stemmen via computers, vindt het huidige stemproces niet perfect. Maar volgens hem is er nu geen dringend probleem meer. De afgelopen jaren is er veel verbeterd om het proces transparanter en veiliger te maken. Volgens hoogleraar staatsrecht Wim Voermans leidt het stemmen met papier wel tot wantrouwen bij jongeren: ""Er is een digitale generatie opgestaan, die gewend is aan computers.""

14:17

Meeste stembureaus morgen van 7.30 tot 21.00 uur open

De kiezers kunnen morgen op 9823 locaties terecht om hun stem uitbrengen, meldt de Open State Foundation . Veruit de meeste stembureaus zijn van 07.30 tot 21.00 uur open. Er zijn er 221 met afwijkende openingstijden, waaronder een aantal stembureaus op of bij een treinstation . Er zijn ook mobiele stembureaus, die een paar uur op een plek staan en dan ergens anders naartoe gaan.

In een aantal gemeenten zijn stembureaus op een bijzondere locatie. Zo kunnen kiezers in de gemeente Den Haag naar Madurodam, in Amsterdam naar het Anne Frank Huis en in Tilburg naar popzaal '013. Ook kan gestemd worden in de bioscopen van Pathé.

In totaal staan er 1128 kandidaten verdeeld over 26 partijen op het stembiljet. Ruim vierhonderd daarvan zijn vrouw (36 procent) en vier zijn non-binair (0,4 procent).

De opkomst was bij de vorige Tweede Kamerverkiezingen met 78,7 procent iets lager dan bij de stembusgang van 2017. Toen ging 81,9 procent van de kiesgerechtigden naar de stembus.

14:06

Campagnevoeren tot het allerlaatste moment

Op verschillende plekken in het land kunnen mensen de komende uren een politicus tegen het lijf lopen. Tot op het laatste moment proberen politici kiezers aan zich te binden. Bijvoorbeeld Frans Timmermans van GroenLinks-PvdA, die een bezoek bracht aan de campus van de Maastricht University. En SP-leider Marijnissen ging naar de wijk Overvecht in Utrecht.

13:40

Baudet gaat ondanks aanval met bierfles door met campagne

FvD-leider Baudet zegt dat hij ondanks de aanval met een bierfles van gisteren doorgaat met zijn campagne. In een persmoment in de Tweede Kamer zei hij dat hij het ""van het grootste belang vindt om te laten zien dat we niet buigen en dat we doorgaan"". Hij is vanavond ook bij het NOS-debat.

Het was de tweede keer dat Baudet werd aangevallen. Enkele weken geleden werd hij met een paraplu geslagen in Gent. Daarna is zijn beveiliging fors opgeschroefd, zei de Forum-leider. Hoe dit dan toch kon gebeuren, is niet duidelijk. Er was wel beveiliging aanwezig.

Vanmiddag is er met de betrokken diensten overleg. ""Er is iets gebeurd, dat is heel vervelend. Ik heb heel veel geluk gehad"", zei Baudet. De komende dagen neemt hij uit voorzorg geen selfies meer.

De Forum-leider werd gisteren net boven zijn oog en op het achterhoofd geraakt. Er is een minderjarige verdachte uit de gemeente Groningen opgepakt. Zijn leeftijd is niet bekend. Over een motief is nog niets bekend.

11:49

Yesilgöz wil niet met PVV regeren als Wilders premier wordt 

VVD-lijsttrekker Yesilgöz wil niet met de PVV regeren als Geert Wilders premier wordt. Dat zei ze in het radioprogramma Sven op 1. ""Ik vind dat dit land een leider verdient die er is voor iedereen is. Dus nee, dat ga ik niet doen.""

Ze sluit niet elke samenwerking met de PVV uit. ""Want uiteindelijk zijn we een coalitieland en moeten we met elkaar kijken: wat heeft de kiezer gezegd en welke compromissen kun je sluiten?""

Maar ze ziet Wilders niet als leider van dit land. ""Dat zie ik niet gebeuren. Hij heeft niet de leiderschapscapaciteiten die ik het land gun."" Ze ziet bijvoorbeeld niet voor zich dat de PVV-leider Nederland goed kan vertegenwoordigen op het internationale toneel.

NPO Radio 1

@NPORadio1

De VVD neemt niet deel aan een kabinet als @geertwilderspvv premier wordt. Dat zegt lijsttrekker @DilanYesilgoz. ‘Dat ga ik niet doen. Premier Wilders zou voor dit land niet goed zijn. Dit land heeft een leider nodig die kan verbinden.’ 

📻 https://t.co/zJLlctP2k0 #WNL https://t.co/1ozBCpPsUd

11:47

21 november 2023

11:48

Veel kiezers met migratieachtergrond voelen zich niet genoeg vertegenwoordigd

Veel Nederlanders met een migratieachtergrond vinden dat hun belangen niet goed zijn vertegenwoordigd in de Tweede Kamer. Volgens een onderzoeker is dat gevoel sterker als de betrokkenen discriminatie ervaren. Daar staat tegenover dat er ook veel Nederlanders zonder migratieachtergrond zijn die juist vinden dat de belangen van mensen mét zo'n achtergrond te véél worden behartigd.

10:36

Flyeren op de dag voor de verkiezingen

Morgen zijn de verkiezingen, en dus halen de partijen nog even alles uit de kast om de vele zwevende kiezers voor zich te winnen. Onder meer bij station Rotterdam Centraal, waar GroenLinks-PvdA en Denk aanwezig waren:

10:31

Volop internationale aandacht voor Nederlandse verkiezingen

Ook internationaal is er veel aandacht voor de verkiezingen in Nederland. Zo heeft de Britse kwaliteitskrant The Guardian sinds vanochtend een liveblog op zijn website, met daarin onder meer aandacht voor de peilingen en de tv-debatten. De Vlaamse omroep VRT heeft op zijn site het bovenste deel van zijn voorpagina ingeruimd voor de verkiezingen, onder meer met een artikel over de kanshebbers voor het premierschap.

De Europese nieuwssite Politico heeft een artikel geschreven met daarin 'een handleiding' over de Nederlandse verkiezingen: wie zijn de kanshebbers, op wie moet je letten en hoe gaat het ná de verkiezingen verder? De internationale lezer wordt op zijn wenken bediend.

De Franse krant Libération heeft voor zijn lezers een profiel geschreven over NSC-leider Omtzigt. Ook de Zwitserse krant Berner Zeitung besteedt via Omtzigt aandacht aan de Nederlandse verkiezingen. ""De rebel afkomstig uit het midden"", schrijft de krant . En ook een andere Zwitserse krant, de Neue Zürcher Zeitung , heeft de Nederlandse verkiezingen in het vizier en schrijft over het Nederlandse belastingklimaat.

In Spanje onder meer aandacht voor de verkiezingen van de krant El País . Daar aandacht voor de vierstrijd die gaande is om de macht, en ook voor de miljoenen mensen die nog niet weten wat ze moeten stemmen. De Finse omroep YLE focust op het migratiedebat in Nederland en het woningtekort in Nederland. Een Finse die in Amsterdam studeert zegt dat Nederlandse studenten ""niet altijd positief kijken"" naar internationale studenten.

09:54

Een workshop stemmen voor mensen met een verstandelijke beperking

Om de ruim 1 miljoen mensen met een licht verstandelijke beperking zo goed mogelijk voor te bereiden op de komende verkiezingen, bestaat het project ''Stem jij ook?''. Deelnemers van een dagbestedingsproject in Barneveld volgden deze workshop.

09:40

Onduidelijk hoe het met Baudet gaat na aanval, verdachte minderjarig

Forum voor Democratie heeft nog geen update gegeven over hoe het gaat met lijsttrekker Thierry Baudet, na de aanval met een bierfles gisteravond. De politicus was in een Gronings café voor een verkiezingsbijeenkomst, samen met andere (kandidaat-)Kamerleden van zijn partij.

Op beelden is te zien dat een jongen uithaalt naar Baudet. Er is een verdachte aangehouden, die volgens bronnen minderjarig is.

09:15

Timmermans tegen andere linkse partijen: ik laat jullie niet in de steek 

GroenLinks-PvdA-lijsttrekker Frans Timmermans denkt dat zijn partij ""een goeie kans maakt om als grootste uit deze verkiezingen te komen"". Hij ziet een eindsprint in de peilingen. En wil die nog even aanzetten, als tegenwicht tegen de opmars waaraan de PVV van Geert Wilders bezig lijkt te zijn. ""Ik denk dat heel veel mensen er toch niet aan moeten denken dat hij aan de knoppen gaat zitten"", zei hij bij RTL Nieuws .

Timmermans wil zorgen dat andere partijen niet om GroenLinks-PvdA heen kunnen, ""want ik heb gemerkt in de campagne: als ze de kans krijgen zoeken ze elkaar op op rechts"". Hij kan zich goed voorstellen dat andere linkse partijen vrezen dat een strategische stem op 'Timmermans' ten koste van hen gaat. ""Maar ik zeg dan tegen hen: ik laat jullie niet in de steek. Als wij de grootste worden, dan zorg ik dat ik jullie heel dicht bij me houd. Maar als wij niet de grootste worden, hebben jullie hetzelfde probleem als ik, namelijk dat rechts gaat regeren.""

09:16

Bontenbal rekent op goede toekomst voor CDA

CDA-leider Bontenbal vindt dat het er in de campagne wel erg hard aan toe gaat. ""Ik vind het vrij hard worden en ik zie mensen elkaar best hard aanpakken"", zei Bontenbal in het laatste lijsttrekkersgesprek van het NOS Radio 1 Journaal van deze campagne. ""Het is links tegen rechts. Ik zie PvdA'ers hard inhakken op Yesilgöz en andersom, maar over een paar dagen zit je met elkaar in de Kamer en moet je met elkaar praten. Maak niet te veel kapot.""

Bontenbal noemde in het gesprek ook de peilingen in dit debat te dominant. De afgelopen dagen zijn er in die peilingen volop verschuivingen te zijn.

Het CDA staat in de Peilingwijzer op 3-5 zetels. Als dat uit zou komen, zou dat voor het CDA de laagste score in de geschiedenis van de partij zijn. In het verleden zijn er volgens de partijleider dingen niet goed gedaan. In het CDA-programma staat dat het marktdenken is doorgeschoten. ""Je moet heel precies kijken waar marktwerking wel en niet geschikt is"", zegt Bontenbal. ""Dat punt hebben we de afgelopen decennia niet goed genoeg gedaan."" Hij noemt als voorbeeld de 'schuldenindustrie': bedrijven die verdienen aan de schulden van mensen. ""Laat gemeentes de schulden overnemen, en maak er publieke organisaties van.""

Bontenbal is optimistisch over de toekomst van zijn partij, ondanks de te verwachten uitslag. ""Ik zie een hele mooie partij en ik denk niet dat we het licht uit doen. Ons gedachtengoed is springlevend. We namen het niet altijd even serieus"", erkent hij. ""Maar het gedachtengoed van gemeenschapszin, van marktdenken dat niet overal moet zitten, dat dingen niet direct winst op hoeven te leveren. Daar sta ik voor."" De partijleider ziet naar eigen zeggen ""een sterk verjongd"" CDA. ""Voor die hele grote groep kom ik mijn bed uit. Ik weiger te geloven dat het CDA klaar is.""

08:49

Kijk terug: jullie vragen aan CDA-leider Bontenbal

CDA-leider Henri Bontenbal was vandaag te gast bij de NOS en gaf antwoord op vragen kijkers. Bekijk het gesprek terug via YouTube of onderstaande video:

08:08

Podcast De Campagne Stemming: het verhaal van de campagne is herschreven 

In de dagelijkse podcast De Campagnestemming ergeren Xander van der Wulp (NOS) en Joost Vullings (EenVandaag) zich aan alle stemadviezen die gasten in talkshows geven. Verder blikken ze uitgebreid terug op het debat bij EenVandaag gisteren. Ze zagen dat de lijsttrekkers Jetten (D66) en Timmermans (GroenLinks-PvdA) vol de aanval openden op de VVD en dat het verhaal van Omtzigt (NSC) een beetje naar de achtergrond wordt gedrongen ""nu het toch een beetje links-rechts wordt"". ""Het verhaal van de campagne is een beetje herschreven"" door de dynamiek van het afgelopen weekend, concluderen ze.

07:00

Henri Bontenbal te gast bij NOS, waar staan hij en zijn partij voor? 

Het CDA ontstond in 1980 uit drie christelijke partijen: de Anti-Revolutionaire Partij (ARP), de Nederlands-hervormde Christelijk-Historische Unie (CHU) en de Katholieke Volkspartij (KVP). Dertien jaar lang hadden ze over een fusie gesproken, die uitmondde in het Christen-Democratisch Appèl (CDA). De middenpartij regeerde sindsdien bijna altijd.

Van oudsher zijn het platteland en normen en waarden belangrijk voor het CDA. Interne discussies over het versoberen van sociale zekerheid of migratie verdeelden de partij soms, maar echte ophef ontstond in 2010 bij de gedoogconstructie met de PVV. Sommige leden vonden dat de eigen waarden te grabbel werden gegooid.

Recenter waren veel aanhangers teleurgesteld over de omgang met boeren in de stikstofdiscussie, waarna velen hun weg naar BBB en nu ook naar NSC (beide geleid door een ex-CDA'er) vonden. Het CDA zegt zich nu af te keren van het neoliberalisme. Normen, waarden en naar elkaar om kijken, staan weer hoog in het vaandel.

De 40-jarige natuurkundige Henri Bontenbal, geboren in Rotterdam, is nog niet zo lang Kamerlid: sinds 2021. Hij maakte zich de afgelopen jaren hard voor kernenergie en duurzaamheid. Bontenbal komt uit een gezin met acht kinderen en spreekt in interviews over zijn eigen ""vechtersmentaliteit"". Dat komt van pas: hij mag het CDA gaan leiden in roerige tijden. Verschillende nederlagen, het vertrek van Omtzigt en recent Mona Keijzer, en slechte peilingen.

Bontenbal zegt niet bij de pakken neer te zitten. Hij wil met ""met fris gemoed aan de slag"", maar het CDA grijpt tegelijkertijd terug op oude thema's als normen en waarden en omkijken naar elkaar. Kiezers en leden die dat bij het CDA misten stapten, de afgelopen tijd over naar de BBB en NSC, partijen die zich ook profileren op christendemocratische waarden. ""Ik zou dan altijd zeggen, kies dan voor het origineel"" zei Bontenbal daarover.

06:50

Podcast De Stemming met Vullings en Van der Wulp

In de dagelijkse podcast De Campagne Stemming blikken Xander van der Wulp (NOS) en Joost Vullings terug op het EenVandaag-debat en kijken ze vooruit naar de laatste campagnedag.

06:45

Stembureaus binnen 24 uur open, laatste campagnedag met onder meer NOS slotdebat

Over minder dan 24 uur gaan de stembureaus open, het is vandaag de laatste campagne dag. Met vier partijen die lijken te strijden om de grootste te worden maar ook nog heel veel kiezers die hun stem niet hebben bepaald gaat de politieke campagne vandaag een laatste spannende dag in.

Sinds de PVV in de peilingen is gestegen is lijkt de strijd tussen drie partijen er één tussen vier geworden: VVD. NSC, PVV en GroenLinks-PvdA. De kopgroep van partijen lijkt in de peilingen steeds groter te worden, maar de kiezers zijn ondertussen nog volop in beweging. In de strijd om de gunst van de kiezer vallen partijen elkaar de laatste dagen over en weer steeds harder aan en waarschuwen voor een te links, dan wel een te rechts kabinet.

Morgen gaan dus vanaf half acht gaan de stembureaus open, kiezers kunnen tot 21.00 uur 's avonds hun stem uitbrengen. Maar maar voor het zover is zendt de NOS het slotdebat vanavond uit.

In negen debatten met de kleinere partijen vanaf 19.00 uur en de grotere na het achtuurjournaal gaan de partijen met elkaar in gesprek. De kleinere partijen tussen 19.00 en 19.50 uur over arbeidsmigratie, wonen, en geldzorgen. Dan volgt het journaal, waarna de grotere partijen spreken over spanningen in de samenleving, de portemonnee, klimaat, migratie, landbouw en herstel van vertrouwen.

06:35

Dit gebeurde er gisteren

In het EenVandaag-debat kwamen partijen met felle uithalen over asiel, klimaat- en belastingplannen .

Kijk hier een aantal fragmenten terug uit het EenVandaag-debat:

Forum voor Democratie-leider Thierry Baudet werd opnieuw aangevallen: hij werd in een Gronings café met een bierfles op zijn hoofd geslagen . Volgens FvD raakte ook een beveiliger gewond aan zijn gezicht. De partij besloot om een andere campagne-evenement in Zwolle later op de avond te schrappen.

En er is een nieuwe site die partijprogramma's begrijpelijker maakt. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

06:30

Welkom!

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42792219,Netanyahu over akkoord Hamas: regering staat voor moeilijk besluit,NOS.nl,2023-11-21,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:27

Israëlische media: vijf fases voor vrijlating gijzelaars

Terwijl de Israëlische regering nog altijd overlegt over een mogelijke deal met Hamas om gijzelaars vrij te krijgen en een meerdaags staakt-het-vuren in te stellen, komen er nog wat meer details naar buiten over de uitvoering van zo'n akkoord. Zo lijkt het erop dat de Israëlische regering vijf fases plant voor de vrijlating van gijzelaars.

Televisiezender Keshet 12 meldt dat het eerst de bedoeling zou zijn dat Hamas de gijzelaars overdraagt aan het Rode Kruis, waarna dat ze overdraagt aan het Israëlische leger. Daarna ondergaan alle gegijzelden een eerste medische controle, waarna ze naar een van de vijf medische centra voor gijzelaars worden overgebracht. Hier ontmoeten ze hun families, zou de bedoeling zijn.

Nadat de gijzelaars hun familie weer hebben gezien, volgt een vierde ""fase"". Medische en defensiedeskundigen besluiten dan of de individuele gijzelaars in staat zijn om de autoriteiten te vertellen over hun periode in gevangenschap. Daarna worden zij al dan niet ondervraagd.

In hoeverre dit inderdaad onderdeel is van de deal, is niet bekend. De inhoud van de deal wordt nog altijd besproken door het kabinet, dat mogelijk vanavond groen licht geeft.

21:32

Islamitische Jihad meldt dood Israëlische gijzelaar

Een van de Israëlische gijzelaars in handen van de Palestijnse terreurgroep Islamitische Jihad is dood. Een woordvoerder van de militante organisatie heeft dat bekendgemaakt. Het gaat om een 76-jarige vrouw die bij de terreuraanslagen op 7 oktober werd ontvoerd.

Volgens de woordvoerder had Islamitische Jihad eerder aangeboden om de vrouw vrij te laten om gezondheidsredenen, maar reageerde Israël traag op dat aanbod. ""En dat heeft geleid tot haar dood.""

Bij de aanslagen op 7 oktober in Israël ontvoerden Palestijnse terroristen naar schatting 240 mensen. Het merendeel wordt gegijzeld gehouden door Hamas, maar een kleiner deel is in handen van andere militante organisaties als Islamitische Jihad.

21:23

Ook minister Gantz steunt akkoord met Hamas

Niet alleen Netanyahu heeft zich bij aanvang van het kabinetsoverleg over de mogelijke deal met Hamas positief uitgesproken over het akkoord, ook minister Benny Gantz schaart zich achter de plannen. Bij aanvang van het kabinetsoverleg sprak Gantz van een akkoord dat ""moeilijk en pijnlijk is uit menselijk perspectief, maar wel de juiste deal"".

Ondertussen zegt de Qatarese minister van Buitenlandse Zaken, Majid Al-Ansari, tegen CNN dat de deal nu wacht op groen licht van de Israëlische regering. Volgens de minister gaat het inderdaad om een deal over de vrijlating van gijzelaars en een humanitair staakt-het-vuren. De Israëlische regering zou vanochtend vroeg voor het eerst geconfronteerd zijn met het voorstel.

21:05

Netanyahu: regering staat voor moeilijk besluit, maar wel juist besluit

""De Israëlische regering staat voor een moeilijk besluit, maar het is wel het juiste besluit"", zegt de Israëlische premier Netanyahu terwijl zijn regering zich buigt over een mogelijke deal met Hamas. Met het akkoord zouden volgens de premier gijzelaars in groepen vrijkomen, een detail dat ook was uitgelekt via Israëlische media. Meer details over het mogelijke akkoord met Hamas, dat naar verluidt ook moet leiden tot een bestand, gaf hij nog niet.

Wanneer de regering definitief akkoord gaat en wat nog struikelblokken zijn in het overleg is ook niet duidelijk. Volgens Netanyahu heeft het akkoord in ieder geval wel de steun van alle Israëlische veiligheidschefs. Zij zouden van mening zijn dat het leger zich door het sluiten van de deal met Hamas beter kan voorbereiden op de voortzetting van de strijd.

20:07

Israëlische kabinetsleden bespreken deal

De Israëlische regering is begonnen met het overleg over een mogelijke deal met Hamas. Eerder werd er in het oorlogskabinet en in het veiligheidskabinet over het akkoord gesproken. Nu is het aan de volledige regering om de deal te bespreken en mogelijk een oordeel te geven.

Hoewel er officieel nog niets bekend is over de deal, valt uit Amerikaanse media op te maken dat Amerikaanse betrokkenen bij de gesprekken met Israël en Hamas het gevoel hebben dat een deal binnen handbereik is. Ook president Biden zei, zonder meer details te geven, dat een akkoord in de buurt lijkt.

Of er over het akkoord wordt gestemd of dat de kabinetsleden op een andere manier tot groen licht proberen te komen is nog niet duidelijk. Wel is er al kritiek te horen op de deal vanuit de uiterste rechterflank van Netanyahu's regering.

19:54

Details over mogelijke deal in Israëlische media

In Israëlische media verschijnen de eerste details over een mogelijke deal tussen Hamas en de Israëlische regering. Hoewel niets daarvan nog officieel wordt bevestigd, ontstaat er langzaam een beeld van een vier- of vijfdaags bestand in ruil voor de vrijlating van enkele tientallen gijzelaars.

Zo schrijft dagblad Haaretz dat er nu een akkoord ligt waarmee dertig kinderen, acht moeders en twaalf andere vrouwen vrijgelaten zouden worden als met de plannen wordt ingestemd. The Times of Israel heeft het eveneens over zo'n vijftig Israëlische burgers die vrijgelaten zouden worden, vooral vrouwen en kinderen. Zij zouden volgens de krant in groepen van 12 tot 13 per dag worden vrijgelaten.

In ruil voor de vrijlatingen zou Israël volgens The Times of Israel tijdens de gevechtspauze meer hulp en brandstof toelaten in Gaza en Palestijnse vrouwen en kinderen vrijlaten. Het zou gaan om Palestijnen die woonden op de Westelijke Jordaanoever en Oost-Jeruzalem. Verder meldt de krant op basis van één bron dat het leger, de binnenlandse veiligheidsdienst Shin Bet en inlichtingendienst Mossad voorstander zijn van de deal.

Volgens die bron wordt er ook overwogen om nog eens dertig gijzelaars vrij te laten, boven op die eerste vijftig gijzelaars over wie nu wordt gesproken. In dat geval zouden zij in groepjes van tien worden vrijgelaten, en zou er voor elke groep die vrijkomt een dag worden toegevoegd aan het staakt-het-vuren.

19:32

Artsen AzG omgekomen bij aanval op ziekenhuis Gaza

Twee dokters van Artsen zonder Grenzen (AzG) zijn om het leven gekomen bij een aanval op het al-Awda-ziekenhuis in het noorden van Gaza. Dat heeft de internationale hulporganisatie bekendgemaakt. AzG veroordeelt de aanval op ""een van de laatste functionerende ziekenhuizen in Noord-Gaza"" en roept opnieuw op om medici, ziekenhuispersoneel en patiënten te beschermen.

De twee AzG-artsen zijn dokter Abu Nujaila en dokter Al-Sahar. Een derde arts die niet werkzaam was bij de hulporganisatie, dokter Ziad Al-Tatari, is ook gedood bij de aanval. Verder raakte een nog onbekend aantal andere medewerkers van AzG gewond.

AzG schrijft dat er momenteel ruim 200 patiënten in het al-Awda-ziekenhuis liggen. Zij krijgen nu volgens AzG niet de hulp die ze nodig hebben. ""Deze patiënten moeten zo snel mogelijk veilig worden geëvacueerd naar andere ziekenhuizen die nog functioneren"", schrijft de hulporganisatie, die er wel op wijst dat alle ziekenhuizen in de regio kampen met problemen door de grote tekorten en aantallen patiënten.

De hulporganisatie is sinds 2018 actief in het ziekenhuis dat nu is aangevallen, en hield zich voornamelijk bezig met traumachirurgie voor kinderen en reconstructieve chirurgie voor volwassenen. ""We eren onze moedige collega's die hier nog werken en te maken hebben met gruwelijk geweld. We rouwen om dokter Abu Nujaila en dokter Al-Sahar, we zullen hen nooit vergeten.""

18:56

Witte Huis: Houthi's moeten gekaapt schip laten gaan

De Houthi-rebellen moeten onmiddellijk het schip laten gaan dat ze eergisteren kaapten op de Rode Zee, vindt het Witte Huis. Woordvoerder John Kirby roept de Houthi's op om het schip en de bemanning te laten gaan. De VS heroverweegt of de Jemenitische rebellen op de terreurlijst gezet moeten worden, zegt Kirby.

De Houthi's, die zich solidair hebben verklaard met de Palestijnen in Gaza, zeiden direct na de kaping dat het schip uit Israël kwam. Ze waarschuwden eerder al dat ze Israëlische schepen als doelwit beschouwen. Israël sprak al snel tegen dat de Galaxy Leader uit Israël kwam. Wel is het schip eigendom van een Brits bedrijf met een Brits-Israëlische mede-eigenaar.

Het Witte Huis herhaalt dat de kaping in strijd is met het internationaal recht. Volgens Kirby denkt de VS dat Iran betrokken was bij de kaping door de Jemenitische groep.

18:13

Kritiek van rechterflank Israëlisch kabinet op deal gijzelaars

Hoewel het akkoord over de vrijlating van de gijzelaars nog niet rond is, klinkt er al kritiek binnen de Israëlische regering op de plannen. Minister Smotrich van Financiën, de leider van de extreemrechtse coalitie Religieus Zionisme, noemt de deal slecht en wil dat er niet mee wordt ingestemd. Hij zegt dat hij er alles aan zal doen om de oorlog voort te zetten totdat Hamas is vernietigd en alle gijzelaars terug zijn.

De Israëlische krant Haaretz schrijft dat Religieus Zionisme vindt dat Hamas het akkoord alleen maar voorstelt omdat de groep ""wanhopig op zoek is naar een dagenlang bestand om zich opnieuw te kunnen organiseren voor aanhoudende gevechten"".

Ook vanuit de hoek van de radicaal rechtse minister Ben-Gvir van Binnenlandse Veiligheid klinkt kritiek. Zijn partij Otsma Jehudit zegt dat Hamas alle gijzelaars moet vrijlaten en dat de huidige deal, waarmee naar verluidt met name vrouwen en kinderen vrijgelaten zouden worden, ertoe kan leiden dat niet iedereen wordt vrijgelaten.

Wat de kritiek van de uiterste rechterflank van het kabinet van Netanyahu betekent voor de regering is nog niet duidelijk. Ook is niet bekend of hun grieven groot genoeg zijn om definitief een streep te zetten door een deal.

17:41

Palestijnen in Khan Younis dringen voor flessen water

In Khan Younis, in het zuiden van de Gazastrook, is een vrachtwagen vol flessen water bestormd door vele tientallen Palestijnen. De water- en voedseltekorten in de regio zijn onverminderd groot.

17:23

Biden: Hamas en Israël naderen akkoord over deel gijzelaars

Ook de Amerikaanse president Biden zegt nu dat Hamas en Israël in de buurt komen van een akkoord over een deel van de gijzelaars. ""We zijn nu heel, heel dichtbij, maar ik wil nog niet in detail treden, want nog niets is rond totdat alles rond is.""

Israël en Hamas overleggen doorgaans niet direct met elkaar, en het is bekend dat er via Qatarese en Amerikaanse tussenpersonen wel gesprekken zijn. Biden zegt dan ook dat de Amerikanen de afgelopen tijd ""intensief"" bezig zijn geweest met de gijzelaars die Hamas bij de aanslagen op 7 oktober mee heeft genomen.

Verder wil Biden nog niets kwijt over de onderhandelingen. ""Er is nog genoeg tijd om over de gijzelaars te praten. Niet nu. Ik ga er niets meer over zeggen.""

17:00

Amerikaanse bronnen: deal gijzelaars binnen handbereik

Er ligt een voorlopig akkoord over de vrijlating van gijzelaars door Hamas, maar nog niets is definitief totdat de partijen het eens zijn over de inhoud van die deal. Dat melden Amerikaanse media op basis van bronnen die weten wat er is besproken.

Onder meer persbureau Reuters meldt dat de Amerikanen denken dat een akkoord waarmee 50 vrouwen en kinderen worden vrijgelaten binnen handbereik is. In ruil voor de vrijlating van die gegijzelde Israëliërs, is Israël volgens de Amerikanen bereid tot de vrijlating van 150 Palestijnse gevangenen en een gevechtspauze van vier of vijf dagen.

Het Amerikaanse gerucht over een mogelijk akkoord tussen Israël en Hamas komt kort nadat het Israëlische kabinet heeft aangekondigd bijeen te komen om te praten over ""ontwikkelingen aangaande de vrijlating van de gijzelaars"". Premier Netanyahu, die rond deze tijd al overlegt met zijn oorlogskabinet, zei eerder al dat hij hoopt op goed nieuws op korte termijn. Ook Hamas-leider Haniyeh zei eerder vandaag dat zijn groep en de Israëlische regering bijna overeenstemming hebben bereikt over een tijdelijk bestand.

16:13

Europese Commissie na onderzoek: geen EU-geld naar Hamas

De Europese Commissie zegt dat er geen bewijs is gevonden van Europees ontwikkelingsgeld dat naar Hamas gaat. Dat heeft de Commissie bekendgemaakt na onderzoek naar de Europese geldstromen richting de Palestijnse gebieden.

De EU en de individuele lidstaten zijn samen de grootste donor aan Palestijnse organisaties. Naar aanleiding van de aanslagen van Hamas op 7 oktober kondigde de Commissie aan dat die geldstromen tegen het licht werden gehouden, omdat Brussel Hamas niet wil financieren.

Inmiddels meldt de Commissie dus er geen aanwijzingen zijn dat EU-geld direct of indirect bij Hamas terecht is gekomen. ""Dit onderzoek bevestigt dat de waarborgen die we hiervoor hebben effectief zijn. Er wordt nu gekeken naar de wijze waarop we in de toekomst de Palestijnen ondersteunen, ook met het oog op de veranderende situatie"", zegt voorzitter Ursula von der Leyen van de Europese Commissie.

15:39

Gewonden uit Indonesië-ziekenhuis Gaza geëvacueerd na beschietingen

Het Indonesië-ziekenhuis ligt in het noorden van de Gazastrook en was overvol. Veel patiënten zijn sinds de beschietingen van gisteravond overgeplaatst naar het Nasser-ziekenhuis in Khan Younis, in het zuiden.

15:28

Israëlisch kabinet vanavond bijeen: 'Ontwikkelingen aangaande gijzelaars'

Het Israëlische kabinet komt vanavond om 20.00 uur lokale tijd (19.00 uur Nederlandse tijd) bijeen ""met het oog op de ontwikkelingen aangaande de vrijlating van de gijzelaars"", schrijft het kantoor van premier Netanyahu. Over welke ontwikkelingen het precies gaat, is niet bekend, maar mogelijk is er een deal met Hamas ophanden.

Details zijn nog niet bekend, maar eerder kwamen al berichten naar buiten over de vrijlating van enkele tientallen vrouwen en kinderen door zowel Israël als Hamas. Ook zou er gesproken worden over een tijdelijk bestand en noodhulp aan Gaza.

Netanyahu heeft alleen nog gezegd dat er ontwikkelingen zijn in de gesprekken over de gijzelaars, maar veel meer heeft hij niet bekendgemaakt. ""We zetten stappen. Ik denk niet dat het nuttig is om hierover veel te zeggen, ook niet op dit moment, maar ik hoop dat er snel goed nieuws komt"", zei hij volgens een uitgeschreven verklaring van zijn kantoor.

Premier Netanyahu gaf toelichting bij een bijeenkomst met reservisten:

11:42

Houthi's geven beelden vrij van kaping schip in Rode Zee

Jemenitische Houthi-rebellen hebben beelden vrijgegeven van de kaping door hen gisteren van een vrachtschip in de Rode Zee. Volgens de Houthi's heeft dit schip een Israëlische eigenaar. Israël zegt dat het een Brits schip is dat door een Japanse rederij wordt gebruikt. Er zouden geen Israëliërs aan boord zijn geweest.

De bemanning bestaat uit 25 opvarenden uit Bulgarije, de Filipijnen, Roemenië, Oekraïne en Mexico. Zij zijn met hun schip naar Jemen gebracht. Het is niet bekend hoe het met hen gaat. De Houthi's kondigden aan dat het niet bij dit schip zal blijven, zolang de oorlog in Gaza doorgaat.

Israël zegt dat Iran erachter zit. Dat land steunt de Houthi-rebellen, evenals Hezbollah in Libanon en Hamas in Gaza.

De Houthi-rebellen landden met een helikopter op het dek: 

11:15

Twee journalisten en burger omgekomen in grensgebied met Libanon

Bij beschietingen aan de grens met Israël zijn volgens het Libanese persbureau NNA twee journalisten en een burger omgekomen. Ze hadden alle drie de Libanese nationaliteit. Volgens de Arabische nieuwszender Al Mayadeen gaat het om een hun correspondent Farah Omar en cameraman Rabih Al-Me'mari.

Een Israëlisch gevechtsvliegtuig zou twee raketten hebben afgevuurd op de plek waar ze waren. ""Farah en Rabih hadden om 10.00 uur net hun live-bijdrage beëindigd"", schrijft Al Mayadeen.

Het Israëlische leger maakt ook meldingen van gevechten daar. Daarbij zouden in Zuid-Libanon drie anti-tank-eenheden van Hezbollah zijn uitgeschakeld en ook bases van deze groep. Het zou het antwoord zijn geweest op mortierbeschietingen door Hezbollah van een Israëlische legerpost.

10:03

Politie Beieren treedt op tegen uitingen antisemitisme

De politie in de Duitse deelstaat Beieren heeft de woningen van 17 mensen doorzocht. Ze worden verdacht van het verspreiden op sociale media van Jodenhaat, van symbolen van verboden of terroristische organisaties en het goedkeuren van misdrijven. De politie heeft telefoons en computers in beslag genomen. 

De meeste berichten dateren van na de terreuraanval van Hamas op Israël op 7 oktober. 

09:10

Leger Israël dringt vluchtelingenkamp Jabalia binnen

De gevechten in het noorden van Gaza hebben zich volgens persbureau Reuters verplaatst van Gaza-Stad naar het vluchtelingenkamp Jabalia, even ten noorden daarvan. Dat is een dichtbebouwd gebied, bewoond door Palestijnen die bij het ontstaan van Israël naar Gaza zijn gevlucht. Israël zegt dat Hamas zich daar heeft hergroepeerd, nu het grotendeels uit Gaza-Stad verdreven zou zijn.

Jabalia is de afgelopen weken zwaar gebombardeerd. Op beelden op sociale media zijn Israëlische militairen te zien die tussen verwoeste huizen lopen. Uit de omgeving van het Indonesië-ziekenhuis, vlak bij Jabalia, worden zware gevechten gemeld. Volgens de Palestijnse autoriteiten zijn daar bij een Israëlische bombardement twaalf mensen omgekomen. Israël ontkent dat het ziekenhuis een doelwit was.

09:02

Correspondent Nasrah Habiballah over de onderhandelingen

""Er lijkt nog onderhandeld te worden, maar volgens eerdere berichten lijkt het in ieder geval te gaan om 70 gijzelaars die vrijgelaten zouden worden, alleen vrouwen en kinderen.

Er zou dan een gevechtspauze van drie tot vijf dagen tegenover staan en Israël zou dan meer humanitaire hulp toelaten tot Gaza.

Wat verder nog op tafel ligt is de vrijlating van Palestijnse vrouwen en kinderen die vastgehouden worden in Israëlische gevangenissen. Maar het is dus nog afwachten waar de partijen precies mee akkoord willen gaan.""

08:33

Guterres: overgangsfase Gaza met rol voor VS en Arabische staten

VN-secretaris-generaal Guterres vindt het geen goed idee om Gaza na het einde van de oorlog onder bescherming van de VN te plaatsen. Hij pleit voor een overgangsfase waarin onder andere de VS en Arabische staten een rol moeten krijgen.

""Dat moet een versterkt Palestijns zelfbestuur in staat stellen de verantwoordelijkheid over de Gazastrook over te nemen en vanuit die basis vastbesloten en onomkeerbaar naar een tweestatenoplossing toe te werken"", aldus Guterres.

In zijn visie staat in die overgangsfase de VS garant voor de veiligheid van Israël, de Arabische landen dienen de belangen van de Palestijnen.

06:18

'Akkoord gaat over ruil vrouwen en kinderen en noodhulp'

Een woordvoerder van Hamas zegt dat de besprekingen over een tijdelijk bestand gekoppeld zijn aan noodhulp voor Gaza en de vrijlating van vrouwen en kinderen door beide partijen. ""Het te verwachten akkoord gaat ook over de vrijlating van Israëlische vrouwen en kinderen die gegijzeld zijn in ruil voor Palestijnse kinderen en vrouwen die in Israël gevangen worden gehouden"", zei hij tegen nieuwszender Al Jazeera.

Eerder vannacht zei Hamas-leider Haniyeh dat een akkoord over een wapenstilstand dichtbij is. Hij heeft zijn voorstel neergelegd bij de Qatarese tussenpersonen, die de onderhandelingen over een mogelijke wapenstilstand faciliteren. Het is onduidelijk wat Israël van dat voorstel vindt.

De woordvoerder van Hamas zei dat Qatar de details van de overeenkomst vandaag bekend zal maken. Een tijdstip is niet genoemd.

04:47

Palestijns persbureau: 17 doden bij bombardement op Gaza

Volgens het Palestijnse persbureau WAFA zijn in de nacht van maandag op dinsdag zeventien mensen om het leven gekomen bij een Israëlisch bombardement op de Gazastrook. Het gaat om Palestijnen die in vluchtelingenkamp Nuseirat wonen, meldt het persbureau dinsdagochtend. Het bombardement zou rond middernacht (lokale tijd) hebben plaatsgevonden.

Al Jazeera meldt ook nachtelijke Israëlische aanvallen op een huis in Rafah, in het zuiden van de Gazastrook, en in Jabalia, in het noorden. Ook daarbij zouden slachtoffers zijn gevallen. Het Israëlische leger heeft niet gereageerd.

04:26

Hamas-leider Haniyeh: 'dicht bij akkoord over wapenstilstand'

Hamas is dicht bij een akkoord met Israël over een wapenstilstand, zo meldt de leider Ismail Haniyeh in een verklaring aan persbureau Reuters. Volgens Haniyeh heeft Hamas zijn voorstel neergelegd bij de Qatarese tussenpersonen, die de onderhandelingen over een mogelijke wapenstilstand faciliteren. Wat het Hamas-voorstel behelst, is nog niet bekend.

Gisteren zei de Amerikaanse president Biden al dat ""we nu dichter dan ooit"" bij een wapenstilstand tussen Israël en Hamas zijn, waarbij ook een aantal gijzelaars zou worden vrijgelaten. Hamas nam bij de terroristische aanslag op 7 oktober zo'n 240 mensen uit Israël gevangen, en nam die mee naar de Gazastrook. Reuters meldde eerder op gezag van zijn eigen bronnen dat Qatar het voorstel had gedaan om 50 gijzelaars vrij te laten, in ruil voor een gevechtspauze van drie dagen. In die tijd zou er noodhulp Gaza binnengeloodst moeten worden.

02:16

Meerdere doden in leger Israël door 'eigen vuur'

Het Israëlische leger heeft tijdens gevechten in de Gazastrook een aantal incidenten van zogenaamd ""eigen vuur"" gezien, melden Israëlische veiligheidsbronnen aan The Times of Israel. Een aantal van die incidenten had dodelijke gevolgen.

The Times of Israel meldt dat er momenteel duizenden infanterietroepen, tanks en andere troepen in Gaza vechten, opererend in de dichtbevolkte buurten van Gaza-Stad. Het leger zegt de aanhoudende gevechten ""te evalueren, inclusief de gevallen van eigen vuur, en de geleerde lessen snel implementeert"".

Sinds het begin van de grondgevechten op 27 oktober zijn in Gaza 66 soldaten gedood.

02:15

Minister van Buitenlandse Zaken bezoekt Israël en Westoever

Minister van Buitenlandse Zaken Hanke Bruins Slot heeft in Tel Aviv gesproken met haar Israëlische ambtgenoot Eli Cohen, meldt ze op X. ""In ons gesprek benadrukte ik ook het belang en de urgentie van humanitaire gevechtspauzes. Deze gevechtspauzes zijn cruciaal om hulp, zorg en goederen in Gaza te krijgen. Ik heb nadrukkelijk opgeroepen tot terughoudendheid en tot handelen in lijn met internationaal humanitair oorlogsrecht.""

Bruins Slot zei ook dat ze haar ""oprechte medeleven"" betuigd had ""voor de Israëlische slachtoffers van de afschuwelijke terroristische aanslag van Hamas op 7 oktober. Nederland deelt de grote zorg over het lot van de gijzelaars die nog in Gaza zijn. Ik heb aangegeven dat ik het belang van hun onmiddellijke en onvoorwaardelijke vrijlating onderstreep"", zei ze.

Bruins Slot bracht ook een bezoek aan de Palestijnse premier Mohammad Shtayyeh. Ook daar betuigde ze haar medeleven voor de Palestijnse burgerslachtoffers. ""De situatie in Gaza is schrijnend, er is dringend meer hulp nodig."" Ze zei zich hard te maken ""voor gevechtspauzes en veilige en ongehinderde humanitaire toegang in Gaza. Nederland blijft de Palestijnse Gebieden steunen, zowel via humanitaire hulp als ontwikkelingssamenwerking"". Daarbij zei ze dat Nederland blijft ""toewerken naar een tweestatenoplossing, met een levensvatbare Palestijnse staat naast een veilig Israël.""

02:07

'Wapenwerkplaats en tunnelingang gevonden in moskee'

Het leger van Israël meldt dat het een werkplaats van Hamas waar raketten worden gemaakt en een tunnelingang heeft gevonden in een moskee in de wijk Zeitoun in Gaza-stad. ""Ik wil dat u begrijpt: een moskee in het Zeitoun-gebied werd gebruikt als laboratorium voor het maken van wapens"", zei legerwoordvoerder Hagari tijdens een avondpersconferentie.

Emanuel (Mannie) Fabian

@manniefabian

The 36th Division troops also directed several airstrikes in Zeitoun against Hamas operatives, as well as located a rocket-making lab, weapons, explosive devices, a drone, and a tunnel inside a mosque in the neighborhood. (7/7) https://t.co/pEHa09ZAYr

19:00

20 november 2023

""Troepen dringen de moskee binnen, voeren scans uit en zorgen ervoor dat er geen vallen zijn. Ze gaan deze moskee binnen en vinden een tunnelschacht... en een trap', zei hij. Daarop werd een werkplaats voor het maken van raketten aangetroffen, zei Hagari.

""Terroristen maken raketten in een moskee. Ze gebruiken de islam en de symbolen van de islam om terreur te creëren"", zei hij.

Het leger van Israël heeft vaker gezegd dat publieke gebouwen als ziekenhuizen, scholen en moskeeën door de gewapende tak van Hamas worden gebruikt. Eerder zei het hiervoor bewijs te hebben gevonden in het al-Shifa-ziekenhuis in Gaza-Stad.

Meer daarover lees je hier:

01:30

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-20
42790175,CU-lid Arend: 'Kiest Bikker voor economie of voor de schepping?',NOS.nl,2023-11-03,"Oud-boswachter Arend Spijker uit Overijssel stemde jarenlang ChristenUnie. Maar nu twijfel hij, omdat hij vindt dat de partij de economie boven de natuur stelt.",2023-01-01,2023-11-01,2023-10-30
42790176,ChristenUnie schippert tussen principes en macht,NOS.nl,2023-11-03,"Lijsttrekker van de ChristenUnie (CU), Mirjam Bikker, zegt in een interview met Nieuwsuur dat het overeind houden van de principes van haar partij niet altijd makkelijk is. ""Ik heb grijze haren van sommige gesprekken die ik binnenskamers voer. Soms lukt het niet om iets te bereiken, maar mijn standpunt verandert niet.""

De CU heeft twee kabinetsperiodes meegeregeerd en profileert zichzelf als een partij die niet door een morele ondergrens wil gaan. Uit onderzoek blijkt dat normen en waarden voor de CU-achterban het belangrijkst zijn.

Voor de val van het kabinet, in juli dit jaar, legde de VVD aan het einde van de crisisonderhandelingen een plan op tafel die het recht op gezinshereniging van bepaalde vluchtelingen moest beperken. Dat plan was voor de CU onbespreekbaar. Dat leidde mede tot de val van het kabinet.

Bikker zegt dat haar partij wilde praten over verschillende plannen die VVD en CDA graag wilden. ""Maar kinderen horen bij hun ouders. Dat is ons principe. Men wist dat vanaf het begin. Ik sprak er telkens opnieuw over, binnen de partij en ik kreeg elke keer hetzelfde antwoord: onze principes, daar staan we voor.""

Meeregeren en de moeilijkheden daarvan, de CU weet er inmiddels alles van, zegt politiek duider Arjan Noorlander. ""Bij de CU gaat het - uiteraard - veel over geloof, maar ook over geloofwaardigheid. Die bewaken, terwijl je in een kabinet stapte waar je niet in wilde, steeds weer principiële meloenen slikken om aan de macht te blijven. Het is nu aan Bikker om te bewijzen dat, na al die jaren meedoen met de macht, de CU nog een geloofwaardige partij is.""

Progressievere koers

De laatste tijd vaart de partij een progressievere koers. Zo bestaat er binnen de partij sinds kort een lhbtiq+-netwerk: CU4all. Ook ondertekenden de lokale fracties van de CU het Regenboog Stembusakkoord in tenminste dertien gemeenten. Daarmee ondersteunen ze het hijsen van de regenboogvlag op Coming Out Day en de organisatie van andere lhbti-evenementen. Daarnaast staan dit jaar voor het eerst twee paragrafen over transgenderzorg in het verkiezingsprogramma.

Bikker vindt het goed dat de lokale fracties hun eigen afweging maken. ""Mooi dat iedereen zich bij de CU veilig voelt. Dat ervaren mensen zo. Lokale fracties stralen dat uit: iedereen mag hier meedoen.""

Uit onderzoek van Ipsos blijkt dat 27.5 procent van de CU-achterban tegen homoseksuele bestuurders is. Terwijl één van de drie CU-senatoren openlijk een homoseksuele relatie heeft. Toch zegt het partijbestuur dat ""mensen met een monogame homoseksuele relatie op een waardige wijze God kunnen dienen en de partij kunnen vertegenwoordigen"".

Bikker noemt het ""kostbaar"" dat er binnen de CU ruimte is voor verschillende meningen. ""We zijn een unie van christenen. In verschillende kerken voeren ze de gesprekken erover op verschillende wijze. Ik sta voor vrijheid en ruimte, ook voor mensen die het ingewikkeld vinden.""

Bij de achterban heerst over die progressieve koers ook onvrede. Annelijn de Gier vraagt zich af waarom haar partij zich niet meer principieel profileert op abortus en euthanasie:

Bikker geeft toe dat ze grote zorgen heeft over medisch-ethische dossiers. ""Over een heel aantal dingen kom je er samen uit, en je verwoordt waar het ingewikkeld wordt. De CU kan niet al z'n idealen erdoor krijgen. Het is zoeken.""

Er is nog een thema waar de CU twee achterbannen wil bedienen en ook daar levert dat een spanningsveld op: tussen boer en natuur. In april schreef Bikker in een blog: ""Sinds de ChristenUnie in het kabinet zit, is het roer omgegaan: als land nemen we zorg voor de schepping eindelijk écht serieus.""

Gepensioneerd boswachter én boerenzoon Arend Spijker ziet dat anders:

De zorg voor de schepping is leidend, zegt Bikker. ""Als een visser uit Katwijk naar een vis kijkt, is dat voor hem ook de schepping. Boeren die houden van hun land, ook. Te lang is geld inderdaad leidend geweest. Dat moet anders.""

Dat door de CU ""het roer om is"" blijkt niet altijd uit het stemgedrag van de partij, blijkt uit onderzoek van Nieuwsuur. In het Europees Parlement onthield de CU zich van stemming over de Natuurherstelwet, die lidstaten verplicht in slechte staat verkerende natuurgebieden te herstellen. De partij vond dat er te weinig rekening werd gehouden met boeren en vissers. Dat terwijl de jongerenbeweging van de CU juist opriep juist vóór de Natuurherstelwet te stemmen: ""Het herstellen van natuur in Europa zou een topprioriteit moeten zijn.""

In de Tweede Kamer stemde de partij meermaals tegen moties met plannen voor beschermde natuur op land en zee. Als Europa de garnalenvisserij in Natura 2000-gebieden wil tegengaan, schrijft de CU zelfs een motie om dat tegen te gaan. Een motie die wordt aangenomen.

Bikker zegt dat er in die moties ook afspraken werden geschonden die eerder waren gemaakt. ""Bijvoorbeeld beloften aan de garnalenvissers. Hen was compensatie beloofd. En als er iets is beloofd dan is het beloofd.""

Bekijk hier het hele gesprek met Mirjam Bikker terug:",2023-01-01,2023-11-01,2023-10-30
42790189,Hoogland na geslaagde recordpoging: 'Denk dat het zeker tien jaar zal blijven staan',NOS.nl,2023-11-01,"Jeffrey Hoogland is heel blij met zijn geslaagde recordpoging op de kilometer. Op de hoog gelegen wielerpiste van Aguascalientes in Mexico kwam de baanwielrenner tot een tijd van 55,433 seconden.",2023-01-01,2023-11-01,2023-10-30
42792248,Ultrarechtse Milei wint presidentsverkiezingen in Argentinië,NOS.nl,2023-11-20,"De presidentsverkiezingen in Argentinië zijn gewonnen door Javier Milei. De econoom die als ultrarechts wordt gezien, won volgens de voorlopige uitslag met 56 procent van de stemmen de tweede ronde van zijn tegenstander Sergio Massa.

Massa heeft zijn verlies toegegeven. ""Het is duidelijk dat de resultaten niet zijn wat we hadden verwacht. Ik heb contact opgenomen met Javier Milei om hem te feliciteren"", zei de huidige minister van Economische Zaken, die er ook op wees dat de verantwoordelijkheid nu bij Milei ligt.

""Vandaag begint het einde van de Argentijnse decadentie"", zei Milei in zijn overwinningsspeech:

De eerste ronde van de Argentijnse stembusgang leverde vorige maand geen nieuwe president op. Om de verkiezingen te winnen moest een kandidaat in de eerste ronde 45 procent van de stemmen behalen, of 40 procent met een grote voorsprong op de nummer twee. Massa kwam op 36 procent, Milei kreeg ongeveer 30 procent van de stemmen.

De economische crisis in het land was het belangrijkste verkiezingsthema. De armoede in Argentinië neemt steeds grotere vormen aan. Enorme inflatie heeft ertoe geleid dat twee op de vijf Argentijnen inmiddels onder de armoedegrens leven.

Trump

Javier Milei (53) is een nieuwkomer in de politiek en wordt vaak vergeleken met de Amerikaanse oud-president Trump en de Braziliaanse oud-president Bolsonaro. Hij zegt voor radicale vrijheid en verandering te staan. Zo wil Milei af van de lokale munteenheid, de peso, en in plaats daarvan de dollar invoeren. Ook is hij voor het versoepelen van de wapenwetgeving en is hij tegen abortus. Om aan te geven dat zaken flink op de schop wil nemen werd Milei in de campagne vaak gezien met een kettingzaag in zijn handen.

""De winst van Milei moet ook vooral worden gezien als een tegenstem. Veel Argentijnen zien in hem iemand die buiten de gevestigde politiek staat. Ze hopen dat Milei het radicaal over een andere boeg zal gooien, zoals hij ook beloofd heeft in de campagne.

Veel Argentijnen zijn de huidige peronistische-linkse regering meer dan zat en zien hen als de verantwoordelijken voor de opeenvolgende economische crises waar Argentinië nu al ruim twintig jaar doorheen gaat. De verwachtingen in Milei zijn dus hooggespannen maar het is de vraag of hij zijn verregaande beloftes, zoals de dollarisering en het sluiten van de centrale bank werkelijk voor elkaar kan krijgen.

Zijn opkomende partij heeft geen meerderheid in Huis van Afgevaardigden en de Senaat. Milei zal daarom politieke steun moeten vinden om zijn plannen uit te voeren.""

Ook het uiterlijk van Milei valt op. Hij draagt graag leren jassen en zegt zijn haar nooit te kammen. Daarom heeft hij de bijnaam El Peluca - de pruik - gekregen.

Milei richtte in 2021 de partij La Libertad Avanza op. Die partijnaam betekent 'vrijheid gaat vooruit'. Het lukte hem al snel om een zetel te bemachtigen in het lagerhuis van het Argentijnse congres dankzij een goed resultaat bij de lokale verkiezingen in Buenos Aires.

Eerder maakten we dit portret van Milei:",2023-01-01,2023-11-01,2023-11-20
42790204,Vanavond op tv: 34 journalisten omgekomen in Gaza • In gesprek met Mirjam Bikker (CU) ,NOS.nl,2023-11-03,"Al 34 journalisten omgekomen in Gaza

Volgens actiegroep Reporters without Borders (RSF) zijn er sinds het begin van de oorlog tussen Israël en Hamas 34 journalisten omgekomen. Tenminste twaalf van hen zouden zijn omgekomen tijdens hun werk: tien in Gaza, een in Israël en een in Libanon. ""De omvang, ernst en terugkerende aard van internationale misdaden tegen journalisten, vooral in Gaza, vragen om een onderzoek door de aanklager van het International Strafhof"", aldus de secretaris-generaal van RSF in een verklaring.

We spreken met journalist en RSF-vertegenwoordiger Khaled Drareni en cameraman Ibrahim Isbaita, werkzaam in de Gazastrook.

In gesprek met Mirjam Bikker (CU)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: Mirjam Bikker, politiek leider van de ChristenUnie.",2023-01-01,2023-11-01,2023-10-30
42792285,Baudet reageert na aanval: 'Politieke aanslag op standpunten',NOS.nl,2023-11-21,Forum voor Democratie-leider Thierry Baudet heeft gereageerd op de aanval die op hem plaatsvond bij een campagnebijeenkomst in Groningen.,2023-01-01,2023-11-01,2023-11-20
42792293,Kijk hier de Q&A met CDA-lijsttrekker Henri Bontenbal terug,NOS.nl,2023-11-21,CDA-leider Henri Bontenbal beantwoordde vragen die gesteld werden op Instagram.,2023-01-01,2023-11-01,2023-11-20
42790249,Van Baarle voelt klimaat van demonisering • Vanmiddag lijsttrekkersdebat op Radio 1,NOS.nl,2023-11-03,"11:58

Terugluisteren: gesprek met lijsttrekker Denk

Het gesprek in het NOS Radio 1 Journaal met Denk-lijsttrekker Van Baarle is hier terug te luisteren.

11:36

Anne Frank Huis op 22 november stembureau

Op 22 november kunnen kiezers ook terecht in het Anne Frank Huis in Amsterdam. Burgemeester Halsema schrijft aan de gemeenteraad dat het huis die dag ""een bijzonder stembureau"" is. Dat betekent dat het andere openingstijden heeft dan 'gewone' stembureaus. Stemmers kunnen tussen 09.00 en 19.00 gratis het Anne Frank Huis bezoeken.

Het is voor ander publiek gesloten, maar als in de praktijk blijkt dat weinig mensen komen stemmen, worden wel andere bezoekers toegelaten. Halsema schrijft ook dat er vanwege de situatie in Israël en de Palestijnse gebieden speciale aandacht zal zijn voor de veiligheid van het stembureau.

Het speciale stembureau is een initiatief van de Anne Frank Stichting. Directeur Ronald Leopold benadrukt dat Anne Frank in een democratisch land (Duitsland) werd geboren, maar dat haar geboorteland vier jaar later veranderde in een dictatuur: ""Belangrijk is het besef dat democratie kwetsbaar is en we onze democratische waarden moeten koesteren. We hopen op de verkiezingsdag heel veel Amsterdammers in het Anne Frank Huis te mogen verwelkomen.""

De stichting zal de komende tijd extra aandacht vragen voor hoe belangrijk het is dat met name jongeren gaan stemmen. De stichting benadrukt dat het belang van vrijheid, gelijke rechten en democratie deel uitmaakt van haar missie. Volgens een woordvoerder staat het speciale stembureau los van de ontwikkelingen in Israël en Gaza.

10:38

De Jonge: geen stembureaus in gevangenissen

Demissionair minister De Jonge ziet niets in het plan om gedetineerden in gevangenissen te laten stemmen. Bonjo, de belangenorganisatie van gedetineerden, spant een kort geding aan tegen de Staat om aparte stembureaus af te dwingen. Gevangenen kunnen nu alleen met een volmacht stemmen en volgens Bonjo leidt dat in de praktijk tot problemen.

De Jonge vindt het een ""merkwaardig idee"". Hij wijst erop dat stembureaus publiek toegankelijk moeten zijn. ""En als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. Dat is precies niet de bedoeling bij een gevangenis."" De minister benadrukt dat gevangenen met een volmacht hun stem kunnen uitbrengen. ""Verder moeten we niet gaan.""

09:25

Voor het eerst in campagne: zestien lijsttrekkers in debat

Straks van 17.00 tot 19.30 uur is het NPO Radio 1-verkiezingsdebat. Het is het eerste grote debat waar bijna alle landelijke lijsttrekkers aan meedoen en discussiëren over bijvoorbeeld migratie, het herwinnen van het vertrouwen in de politiek, veiligheid en polarisatie. Er komen zestien lijsttrekkers, alleen Pieter Omtzigt van Nieuw Sociaal Contract heeft de uitnodiging afgeslagen.

Het programma wordt gepresenteerd door Wilma Borgman en Winfried Baijens. Het debat is ook te volgen via NPO Politiek en Nieuws.

08:52

Van Baarle voelt klimaat van demonisering tegen hem

Denk-lijsttrekker Van Baarle vindt dat er een ""klimaat van demonisering"" tegen hem wordt gecreëerd. In het NOS Radio 1 Journaal zei hij dat dat moet stoppen. Het valt hem zwaar dat hij vanwege zijn uitlatingen over de oorlog tussen Israël en Hamas door sommigen beschuldigd wordt van ""Jodenhaat"".

Van Baarle benadrukte dat hij antisemitisme walgelijk vindt, maar dat hij wordt weggezet op een manier die ""het voor mensen legitimeert om de meest verschrikkelijke dingen te uiten in mijn richting en soms ook overgaat in bedreigingen"". Hij gaat aangifte doen van de bedreigingen.

Van Baarle gebruikte eerder de omstreden leus 'From the river to the sea, Palestine will be free', die door sommigen als antisemitisch wordt gezien. Volgens de Denk-voorman staat die leus voor het opkomen voor mensenrechten en het bepleiten van één staat, die Palestina heet.

Volgens hem is één staat de enige weg naar een vreedzame oplossing; ""Daar moet sprake zijn van gelijke rechten voor iedereen, of je nou joods bent, christen of moslim. We zien al 75 jaar dat de Israëlische regering elk realistisch pad naar gelijkwaardigheid blokkeert.""

In het gesprek ging het ook over de 'successen' van Denk. Van Baarle noemde als voorbeelden dat zijn partij als eerste naar voren heeft gebracht dat de Belastingdienst discrimineert en dat Denk ook op andere gebieden heeft gezorgd voor een hardere aanpak van discriminatie: ""Wij hebben te maken met mensen in onze achterban die daar dagelijks mee te kampen hebben. We signaleren dat en brengen dat in de politiek."" 

Maandag is in het NOS Radio 1 Journaal weer een gesprek met een lijsttrekker. Dan is het de beurt aan SGP-voorman Stoffer.

07:32

Gedetineerden willen eigen stembureaus

Gedetineerden willen ook in gevangenissen kunnen stemmen. Hun belangenorganisatie, Bonjo, spant daarover een kort geding aan tegen de Staat. Bonjo-directeur Jaap Brandligt zegt tegen het AD dat het in de praktijk voor een gevangene problemen oplevert om een gemachtigde te vinden. Volgens Bonjo is ook het stemgeheim in het geding, omdat gedetineerden gedwongen worden om hun keus met iemand anders te delen.

07:11

Wie is Stephan van Baarle, de lijsttrekker van Denk?

De 32-jarige Stephan van Baarle is geboren in Rotterdam als kleinzoon van een Turkse bonenboer en groeide op met een alleenstaande Nederlandse moeder. ""Ik ben opgegroeid met twee landen en twee geloven"", zegt hij zelf. Van Baarle studeerde sociologie aan de Erasmus Universiteit en doceerde daar ook.

Net zoals veel partijgenoten zocht hij eerst zijn heil bij de PvdA, maar vanaf de oprichting van Denk in 2015 is Van Baarle betrokken bij die partij. Zijn lidnummer is 007. Van Baarle was onder meer voorzitter van de programmacommissie, medewerker in de Tweede Kamer en gemeenteraadslid in Rotterdam. Vanaf 2021 zit Van Baarle in de Kamer voor Denk. Afgelopen zomer volgde hij Farid Azarkan op als fractievoorzitter (en lijsttrekker). Van Baarle wil met zijn partij vooral ""opstaan tegen haat en discriminatie"".

07:10

Luisteren bij NPO Radio 1 om 08.30 uur: Van Baarle 

Presentator Astrid Kersseboom van het NOS Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zo meteen is Stephan van Baarle, lijsttrekker van Denk, te gast.

07:05

Onderzoek: oorlog Israël-Hamas niet heel belangrijk bij stemkeuze

De oorlog tussen Israël en Hamas speelt maar een minimale rol bij de stemkeuze van kiezers. Dat valt op te maken uit onderzoek van Ipsos in opdracht van de NOS. Ook de oorlog in Oekraïne is niet heel belangrijk bij de stemkeuze.

Volgens het onderzoek vinden Nederlanders inflatie, zorg, woningen, migratie en in mindere mate klimaat belangrijker.

07:02

Samenvatting van de dag van gisteren

In het NOS Radio 1 Journaal was in de ochtend Wybren van Haga van BVNL te horen die vooral pleit voor de vrije markt en ""barmhartig kapitalisme"".

Van alle partijen heeft de VVD de meeste donaties binnengekregen, zo 1,5 miljoen, blijkt uit een overzicht van het ministerie van Binnenlandse Zaken.

Bij NOS op 3 waren VVD-leider Dilan Yesilgöz (VVD) en BBB-leider Caroline Van der Plas het vooral niet eens over een richtgetal voor het toelaten van een maximumaantal asielzoekers per jaar. BBB wil een maximum van 15.000 asielzoekers, de VVD denkt dat het noemen van een richtgetal geen zin heeft, omdat het niet waar te maken is.

In Nieuwsuur was Thierry Baudet te gast, de lijsttrekker van FvD. Hij vindt het ""belangrijk voor de oppositie in de westerse wereld om economisch rendabele activiteiten te ontplooien"".

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42792307,Dit valt er voor Oranje te winnen tegen dwergstaat Gibraltar,NOS.nl,2023-11-21,"Jesse Wieten

redacteur Nederlands elftal

Jesse Wieten

redacteur Nederlands elftal

Met het EK-ticket op zak begint het Nederlands elftal dinsdag aan de wedstrijd tegen Gibraltar. ""In een wedstrijd als deze heb je weinig te winnen"", zei bondscoach Ronald Koeman gisteren. De winst zit niet in de drie punten, maar in andere zaken: in goed spel, doelpunten, nieuwe inzichten, openbaringen en het uitblijven van blessures.

Voor Oranje is het laatste EK-kwalificatieduel meteen de eerste voorbereidingswedstrijd voor het Europees kampioenschap in Duitsland komende zomer. Alleen in maart en voor de start van het toernooi, dat van 14 juni tot en met 14 juli 2024 wordt gehouden, komt de groep nog bijeen.

Oranje live bij de NOS

Oranje speelt dinsdag 21 november zijn laatste EK-kwalificatiewedstrijd tegen Gibraltar in Faro. Het duel begint om 20.45 uur en is live bij de NOS te volgen.

De voorbeschouwing begint om 20.20 uur op NOS.nl en in de NOS-app en op NPO 3.

Zoals Koeman gisteren al aangaf, gaat hij een handvol wijzigingen doorvoeren in de opstelling. Daarnaast biedt het duel de mogelijkheid van een systeemaanpassing.

""Het is duidelijk dat de tegenstand normaal gesproken, met alle respect, minimaal is"", zei Koeman. ""Het aanvalsspel moet goed zijn, omdat er weinig ruimte is. De bezetting voor het doel en aan de zijkanten is heel belangrijk.

Show van 'extravagante' Danjuma'

Vernuft heb je nodig om de nummer 198 van de FIFA-wereldranglijst overhoop te spelen. Een buitenspeler als Calvin Stengs heeft dat, om een voorbeeld te noemen. De Feyenoorder speelde in maart 2021 uit tegen Gibraltar (0-7) zijn laatste van zeven interlands.

Arnaut Danjuma had in oktober 2021 tegen Gibraltar (6-0) dondersgoed door hoe je zo'n wedstrijd moet ingaan. Vol overtuiging, energie en enthousiasme ging hij tegenstanders voorbij, de trukendoos ging open, hij strooide met voorzetten en hij nam zelf de 5-0 voor zijn rekening.

""Misschien was ik een beetje extravagant vandaag"", bekende de aanvaller van toen Villarreal na afloop. ""Een spectaculaire invalbeurt"", noemde bondscoach Louis van Gaal het.

Danjuma, nu uitkomend voor Everton, raakte daarna uit beeld bij Oranje, al zat de vleugelspits nog wel in de voorselectie voor het WK.

Zo'n openbaring als Danjuma toen tegen Gibraltar kan Oranje nu goed gebruiken, al is het maar om het chagrijn rond de ploeg weg te spoelen. Een eerste doelpunt van Xavi Simons, in zijn 11de interland, zou ook een moment zijn waarmee de lach terugkeert bij Oranje.

Het vertoonde spel tegen Ierland en in de rest van het interlandjaar 2023 stemden niet vrolijk. Daar kwamen irritaties als die van Wout Weghorst bij die dat gevoel versterkten.

""Ik denk dat we een landje zijn waar meer wordt gezeurd dan in andere landen"", reageerde Koeman op de kritiek. Aan de andere kant erkende de bondscoach dat het beter moet.

Doelpuntenrecord met uitblinker Van Persie

Een wervelende show was het in 2011 tegen voetbaldwerg San Marino. Mede dankzij vier goals van Robin van Persie werd het 11-0 in Eindhoven. Het was de grootste overwinning ooit in de historie van het Nederlands elftal.

Zoals Frankrijk zaterdag in Nice voor een feestje zorgde door een recordzege van 14-0 te boeken op Gibraltar . Voortekenen op een monsterzege zijn er niet bij Oranje. Nederland won geen van de laatste 24 interlands met een marge van meer dan drie doelpunten.

Zelfs tegen Gibraltar in De Kuip werd het dit jaar onder Koeman maar 3-0. Dat was de wedstrijd van debutant Mats Wieffer, een van de negen nieuwelingen in Oranje dit kalenderjaar. De middenvelder van Feyenoord speelde solide, degelijk, net niet wat je nodig hebt om een dwergstaat kapot te spelen.

Debuut lonkt voor 'echte spits' Dallinga

Thijs Dallinga en Jorrel Hato kunnen vandaag de tiende en elfde debutant in Oranje worden in 2023. Vooral voor Dallinga kan het een interessant potje worden.

Op de training maakte de spits van Toulouse een goede indruk. ""Bij aanvallers kijk je hoe ze bewegen, aannemen, afwerken"", zei Koeman. ""Dat zag er goed uit. Hij is een echte spits.""

Voor Koeman is het tegen Gibraltar verder waken voor blessures. De blessurelijst was dit jaar al groot genoeg. Bij de laatste editie van Gibraltar - Nederland in 2021 ging het mis voor Daley Blind.

Schreeuwend lag Blind na ruim vijftig minuten op het grasveld. Met een brancard werd hij afgevoerd. De vrees voor een zware blessure wierp een schaduw over de interland. Blind had zijn enkelbanden gescheurd, maar stond twee maanden later weer op het veld.

""Helaas ontstaan blessures ook in dit soort duels"", zei Koeman. De bondscoach neemt daarom geen onnodige risico's. Het is een van de redenen om een handvol nieuwe spelers in te zetten tegen Gibraltar.",2023-01-01,2023-11-01,2023-11-20
42790270,Baudet over voedselbox: 'We schakelen de tussenpersoon uit',NOS.nl,2023-11-02,Thierry Baudet presenteerde de maaltijdboxen met veel enthousiasme.,2023-01-01,2023-11-01,2023-10-30
42790271,"FvD is opgericht voor democratische vernieuwing, maar verkoopt nu ook maaltijdboxen",NOS.nl,2023-11-02,"Forum voor Democratie werd opgericht met als doel de democratie te vernieuwen, maar profileert zich steeds meer op commercieel vlak. Er zijn verschillende bv's opgericht, onder meer om boeken en maaltijdboxen te verkopen. Ondertussen is de FvD-fractie vergeleken met andere partijen weinig te vinden in de Tweede Kamer.

Baudet zelf vindt het ""juist belangrijk voor de oppositie in de westerse wereld om allerlei economisch rendabele activiteiten te ontplooien"", zo zegt hij in Nieuwsuur. Maar vanuit zijn achterban klinkt ook kritiek op de commerciële nevenwerkzaamheden.

Maaltijdbox

Vorige maand organiseerde de partij Forum Outside, een evenement in Eefde waar het bedrijvennetwerk van de partij bijeenkwam. Tickets kostten 25 euro (12,50 voor leden). Bezoekers konden voor 75 euro een helikoptervlucht maken, FvD-merchandise en -boeken kopen en advies krijgen over alternatieve geneeswijzen zoals 'bioresonantie'.

Een van Baudets bedrijven is Eerlijk Eten, een aanbieder van maaltijdboxen. Het bedrijf belooft dat de producten ""direct van het land"" komen, en een ""community"" te vormen van ""Nederlandse boeren"" die ""goed omgaan met hun dieren"". De varkens en kippen op die boerderijen zouden hebben rondgescharreld.

Nieuwsuur abonneerde zich op de maaltijdbox en zag dat een aantal producten uit het buitenland kwam: Japanse noedels uit China, runderbavette uit Ierland en aardappelen uit Frankrijk. Baudet zegt daarover: ""dat zal er dan een keer tussen zijn geglipt"".

Nieuwsuur probeerde ook het Nederlandse vlees uit de boxen te traceren. De productcodes op de verpakkingen leidden niet naar een boer, maar naar een vleesgroothandel die ook levert aan Griekse en Turkse restaurants. In Nieuwsuur zegt Baudet dat deze informatie ""nieuw"" voor hem is. ""Het is net opgezet, het kan dat er kinderziektes zijn. Dat moeten we even checken."" Het bedrijf bestaat nu bijna een jaar.

Op een nationalistische Amerikaanse conferentie sprak Baudet over het idee achter het maaltijdbox-bedrijf:

Ondertussen boekte FvD de afgelopen jaren weinig resultaat rondom het thema democratische vernieuwing. Kamerleden dienen weinig moties in hierover. Een initiatiefwet om een niet bindend-referendum in te voeren werd verworpen. De SP, die door Baudet als 'kartelpartij' wordt weggezet, lukte het wél om een voorstel voor een bindend referendum door beide Kamers te krijgen. Na de verkiezingen zal blijken of deze grondwetswijziging het haalt.

FvD is daarnaast regelmatig afwezig bij debatten. De kleinere SGP (3 zetels) kent een hogere deelname dan FvD (5 zetels). Sinds 2017 was Forum bij 550 debatten aanwezig, de SGP bij 1510.

Het feit dat Baudet weinig aandacht heeft voor het thema democratie was voor FvD-lid Leander de reden om zijn lidmaatschap op te zeggen. Forum-lid Mari is kritisch op de boekenverkoop en andere commerciële activiteiten:

Baudet zei eerder dat politiek leiders in Europa geen echte macht hebben. De oppositie, zoals collega-Kamerleden Pieter Omtzigt en Caroline van der Plas, noemt hij ""controlled opposition"".

Volgens Baudet ligt de echte macht bij de zogenaamde deep state - een soort internationale elite van grote bedrijven en invloedrijke personen die volgens hem de wereld aansturen. Het World Economic Forum zou volgens FvD daar onderdeel van uitmaken. Zelfs Donald Trump zou daarom nooit de echte leider van Amerika zijn geweest, zo stelde Baudet laatst. ""Hij was gewoon een aap in het Oval Office.""

In Nieuwsuur nuanceert Baudet zijn eerdere uitspraken. ""Ik geloof wel dat in de politiek macht ligt, maar dat die macht verschanst is.""

We maakten vorig jaar deze video over de theorieën rond het World Economic Forum:

Op nummer vijf van de FvD-kandidatenlijst staat Ralf Dekker. Hij was jarenlang bestuurder bij de Rabobank, die in die periode een partnerschap had met het World Economic Forum. Dekker is nu ook bestuurder van verschillende bedrijven van FvD.

Ook blijkt Tweede Kamerlid Pepijn van Houwelingen een terugkeerregeling te hebben afgesproken met zijn oude werkgever, het Sociaal Cultureel Planbureau, onderdeel van het ministerie van Volksgezondheid. Mocht het mislopen bij Forum, kan hij dus terugkomen bij het SCP.

Baudet ontkent dat de twee collega's onderdeel zijn van wat hij ziet als de deep state, dan wel de controlled opposition. Dekker en Van Houwelingen noemt hij ""mensen die weten hoe de macht echt werkt. Zij zijn een van de redenen dat wij zo gedegen kritiek kunnen leveren.""

Kijk hier het hele gesprek met Baudet terug:",2023-01-01,2023-11-01,2023-10-30
42792317,Wat valt er voor Oranje te winnen tegen dwergstaat Gibraltar?,NOS.nl,2023-11-21,"Jesse Wieten

redacteur Nederlands elftal

Jesse Wieten

redacteur Nederlands elftal

Met het EK-ticket op zak begint het Nederlands elftal dinsdag aan de wedstrijd tegen Gibraltar. ""In een wedstrijd als deze heb je weinig te winnen"", zei bondscoach Ronald Koeman gisteren. De winst zit niet in de drie punten, maar in andere zaken: in goed spel, doelpunten, nieuwe inzichten, openbaringen en het uitblijven van blessures.

Voor Oranje is het laatste EK-kwalificatieduel meteen de eerste voorbereidingswedstrijd voor het Europees kampioenschap in Duitsland komende zomer. Alleen in maart en voor de start van het toernooi, dat van 14 juni tot en met 14 juli 2024 wordt gehouden, komt de groep nog bijeen.

Oranje live bij de NOS

Oranje speelt dinsdag 21 november zijn laatste EK-kwalificatiewedstrijd tegen Gibraltar in Faro. Het duel begint om 20.45 uur en is live bij de NOS te volgen.

De voorbeschouwing begint om 20.15 uur op NOS.nl en in de NOS-app en om 20.25 uur op NPO 3.

Zoals Koeman gisteren al aangaf, gaat hij een handvol wijzigingen doorvoeren in de opstelling. Daarnaast biedt het duel de mogelijkheid van een systeemaanpassing.

""Het is duidelijk dat de tegenstand normaal gesproken, met alle respect, minimaal is"", zei Koeman. ""Het aanvalsspel moet goed zijn, omdat er weinig ruimte is. De bezetting voor het doel en aan de zijkanten is heel belangrijk.

Show van 'extravagante' Danjuma'

Vernuft heb je nodig om de nummer 198 van de FIFA-wereldranglijst overhoop te spelen. Een buitenspeler als Calvin Stengs heeft dat, om een voorbeeld te noemen. De Feyenoorder speelde in maart 2021 uit tegen Gibraltar (0-7) zijn laatste van zeven interlands.

Arnaut Danjuma had in oktober 2021 tegen Gibraltar (6-0) dondersgoed door hoe je zo'n wedstrijd moet ingaan. Vol overtuiging, energie en enthousiasme ging hij tegenstanders voorbij, de trukendoos ging open, hij strooide met voorzetten en hij nam zelf de 5-0 voor zijn rekening.

""Misschien was ik een beetje extravagant vandaag"", bekende de aanvaller van toen Villarreal na afloop. ""Een spectaculaire invalbeurt"", noemde bondscoach Louis van Gaal het.

Danjuma, nu uitkomend voor Everton, raakte daarna uit beeld bij Oranje, al zat de vleugelspits nog wel in de voorselectie voor het WK.

Zo'n openbaring als Danjuma toen tegen Gibraltar kan Oranje nu goed gebruiken, al is het maar om het chagrijn rond de ploeg weg te spoelen. Een eerste doelpunt van Xavi Simons, in zijn 11de interland, zou ook een moment zijn waarmee de lach terugkeert bij Oranje.

Het vertoonde spel tegen Ierland en in de rest van het interlandjaar 2023 stemden niet vrolijk. Daar kwamen irritaties als die van Wout Weghorst bij die dat gevoel versterkten.

""Ik denk dat we een landje zijn waar meer wordt gezeurd dan in andere landen"", reageerde Koeman op de kritiek. Aan de andere kant erkende de bondscoach dat het beter moet.

Doelpuntenrecord met uitblinker Van Persie

Een wervelende show was het in 2011 tegen voetbaldwerg San Marino. Mede dankzij vier goals van Robin van Persie werd het 11-0 in Eindhoven. Het was de grootste overwinning ooit in de historie van het Nederlands elftal.

Zoals Frankrijk zaterdag in Nice voor een feestje zorgde door een recordzege van 14-0 te boeken op Gibraltar . Voortekenen op een monsterzege zijn er niet bij Oranje. Nederland won geen van de laatste 24 interlands met een marge van meer dan drie doelpunten.

Zelfs tegen Gibraltar in De Kuip werd het dit jaar onder Koeman maar 3-0. Dat was de wedstrijd van debutant Mats Wieffer, een van de negen nieuwelingen in Oranje dit kalenderjaar. De middenvelder van Feyenoord speelde solide, degelijk, net niet wat je nodig hebt om een dwergstaat kapot te spelen.

Debuut lonkt voor 'echte spits' Dallinga

Thijs Dallinga en Jorrel Hato kunnen vandaag de tiende en elfde debutant in Oranje worden in 2023. Vooral voor Dallinga kan het een interessant potje worden.

Op de training maakte de spits van Toulouse een goede indruk. ""Bij aanvallers kijk je hoe ze bewegen, aannemen, afwerken"", zei Koeman. ""Dat zag er goed uit. Hij is een echte spits.""

Voor Koeman is het tegen Gibraltar verder waken voor blessures. De blessurelijst was dit jaar al groot genoeg. Bij de laatste editie van Gibraltar - Nederland in 2021 ging het mis voor Daley Blind.

Schreeuwend lag Blind na ruim vijftig minuten op het grasveld. Met een brancard werd hij afgevoerd. De vrees voor een zware blessure wierp een schaduw over de interland. Blind had zijn enkelbanden gescheurd, maar stond twee maanden later weer op het veld.

""Helaas ontstaan blessures ook in dit soort duels"", zei Koeman. De bondscoach neemt daarom geen onnodige risico's. Het is een van de redenen om een handvol nieuwe spelers in te zetten tegen Gibraltar.",2023-01-01,2023-11-01,2023-11-20
42790275,"Yesilgöz (VVD) wil geen richtgetal asiel, BBB wel • Baudet hoopt op 10 zetels",NOS.nl,2023-11-02,"gisteren, 23:00

Alvast noteren voor morgen: Het Radio 1-Journaal-verkiezingsdebat

Morgen van 17.00 tot 19.30 uur wordt het NPO Radio 1-verkiezingsdebat gehouden, het eerste grote debat waar bijna alle landelijke lijsttrekkers aan meedoen. Zij gaan discussiëren over onder meer migratie, het herwinnen van het vertrouwen in de politiek, veiligheid en polarisatie. Er komen 16 lijsttrekkers, alleen Pieter Omtzigt van Nieuw Sociaal Contract komt niet. Het programma wordt gepresenteerd door Wilma Borgman en Winfried Baijens.

gisteren, 22:55

Verkiezingsdebat Midden-Oosten: zorgen over antisemitisme 

Tijdens het Midden-Oosten Verkiezingsdebat van het CIDI spraken veel (kandidaat-)Kamerleden hun zorgen uit over toenemend antisemitisme in Nederland. Dat een onthulling van 'struikelstenen' (Stolpersteine) ter nagedachtenis van slachtoffers van de Holocaust niet doorgaat vanwege de veiligheidsrisico's, vindt Annabel Nanninga (JA21) een schande. ""Desnoods leg je er een peloton ME'ers omheen, maar dat moet gewoon door kunnen gaan.""

Kritiek op Israël is niet meteen antisemitisch, maar er is een grens, zei Alexander Hammelburg (D66): ""Als je zionist bent, dan ben je voor een veilige staat Israël. Mensen die zeggen 'ik ben geen antisemiet want ik ben alleen tegen zionisme', die geloof ik niet."" De oorlog kan niet vanuit Nederland opgelost worden, zei Gijs Tuinman (BBB). ""Maar we kunnen wel iets doen aan islamistische vlaggen en Joodse scholen die dichtmoeten.""

Veel partijen zijn voor een tweestatenoplossing voor Israël en de Palestijnse gebieden. ""Er is geen beter alternatief"", zei Ruben Brekelmans (VVD). ""Maar eerst moet Hamas weg uit Gaza, want vrede met Hamas aan het roer bestaat niet."" En het probleem is groter dan Hamas, zegt Don Ceder (CU). ""Het is naïef om te denken dat Hamas op zichzelf staat. Iran zit daar achter. Als Iran op een dag bekend maakt dat ze een kernwapen hebben dan verandert de wereldorde, dus Iran moet aangepakt.""

De SGP ziet een tweestatenoplossing niet gebeuren. ""Het is onverantwoord om daar nu aan te denken, want dan heeft Israël meteen een nieuwe vijandige staat naast zich"", zei Diederik van Dijk (SGP). De PVV vindt het aan Israël om uitspraak te doen over de tweestatenoplossing. ""Maar ik geloof er niet in"", zei Marjolein Faber (PVV). ""Want het is geen conflict over grond, maar over ideologie.""

gisteren, 22:31

Terugkijken: Baudet bij Nieuwsuur

gisteren, 22:21

Verkiezingsdebat Midden-Oosten: bestaansrecht Israël niet ter discussie

De deelnemers van veel politieke partijen aan het Midden-Oosten verkiezingsdebat zijn eensgezind in het veroordelen van de terreuraanvallen van Hamas en het recht van Israël om zijn bestaansrecht te verdedigen. Het debat werd georganiseerd door het Centrum Informatie en Documentatie Israël (CIDI).

De meningen van de kandidaten voor de Tweede Kamerverkiezingen liepen slechts uiteen over hoe ver de steun aan Israël moet gaan. ""Israël moet zich aan het internationaal oorlogsrecht houden. Dat is niet makkelijk maar moet geprobeerd worden."", zei Caspar Veldkamp (NSC). Hij is de voormalig Nederlands ambassadeur in Israël. ""Er worden door Hamas nu meer raketten afgevuurd dan ik zelf ooit heb meegemaakt."" Marjolein Faber (PVV) heeft weinig reserves. ""Hamas is Israël binnengevallen om zo veel mogelijk slachtoffers te maken. Er werd niemand gespaard. Als Israël Hamas aan wil pakken dan mogen ze dat van ons.""

De deelnemers spraken ook over de vraag of Israël het internationaal oorlogsrecht heeft overtreden. Daar is eerst internationaal onderzoek voor nodig, vinden de meeste partijen. Burgerdoelen moeten zo veel mogelijk vermeden worden. Volgens SP en GL-PvdA gebeurt dat nu niet. Derk Boswijk (CDA) plaatste daar een kanttekening bij: ""Hamas gebruikt ziekenhuizen en zelfs VN-locaties om van daar uit burgerdoelen in Israël aan te vallen.""

Wat betreft D66 kan het daarom nodig zijn dat Nederland verdedigingswapens zoals Patriot-raketten aan Israël levert.

gisteren, 22:20

Vragen over maaltijdbox-BV aan Baudet

Nieuwsuur

@Nieuwsuur

FvD heeft een maaltijdbox-BV die belooft dat producten direct van de Nederlandse boer komen. Maar #Nieuwsuur ontdekte dat er o.a. Japanse noodles uit China en aardappelen uit Frankrijk in zitten. Een deel van het vlees lijkt niet naar een boer maar naar een groothandel te leiden. https://t.co/xKi9F2MRBO

22:55

2 november 2023

gisteren, 22:19

Baudet rekent op tien zetels bij verkiezingen

De leider van Forum voor Democratie, Thierry Baudet, denkt dat zijn partij tien zetels haalt bij de Tweede Kamerverkiezingen, een verdubbeling van het huidige aantal zetels. Baudet deed deze voorspelling in gesprek met het tv-programma Nieuwsuur. De laatste Peilingwijzer voorspelt, met een foutmarge, ongeveer 4 zetels.

Baudet zei wel te willen regeren, maar vindt de manier van coalitieonderhandelingen ""oude politiek. Het is niet democratisch"". Hij wil liever een zakenkabinet waarbij op verschillende onderwerpen verschillende meerderheden gevonden zijn.

gisteren, 20:35

Verrassend: Van der Plas kiest Henk, niet Mona Keijzer; Yesilgöz Ajax, niet VVD

Het programmaonderdeel Dilemma's valt vooral VVD-lijsttrekker Yesilgöz niet mee. En Van der Plas heeft een bijzondere voorkeur. 

gisteren, 20:09

Midden-Oosten verkiezingsdebat van CIDI begonnen

Traditioneel voor de Tweede Kamerverkiezingen organiseert het Centrum Informatie en Documentatie Israël (CIDI) een Midden-Oosten Verkiezingsdebat. Het debat in de Rode hoed in Amsterdam wordt geleid door Aylin Bilic (publicist en NRC-columnist) en Geerten Waling (historicus en Elsevier-columnist).

De deelnemers aan het debat zijn de Kamerleden Ruben Brekelmans (VVD), Alexander Hammelburg (D66), Marjolein Faber (Eerste Kamer, PVV), Derk Boswijk (CDA), Jasper van Dijk (SP), Suzanne Kröger (GL-PvdA), Don Ceder (CU), Christine Teunissen (PvdD), Diederik van Dijk (Eerste Kamer SGP) en Annabel Nanninga (Eerste Kamer JA21). Zij staan op de kandidatenlijst van hun partij voor de Tweede Kamer.

Voor Nieuw Sociaal Contract doet Caspar Veldkamp mee, de nummer 4 op de kandidatenlijst. Hij was onder meer de Nederlands ambassadeur in Griekenland en Israël. Voor BBB doet Gijs Tuinman mee, de nummer 3 op de kandidatenlijst. Hij is onderzoeker en docent aan de Nederlandse Defensie Academie. Hij werd vanwege zijn verdiensten tijdens diverse missies in Afghanistan onderscheiden met de Militaire Willems-Orde en de Bronzen Leeuw.

Het debat wordt live uitgezonden op NPO Politiek en Nieuws vanaf 20.00 uur.

gisteren, 19:59

Woningtekort aan bod: VVD en BBB tonen begrip noodkreet jongeren

Het tweede thema bij NOS op 3 is de woningnood onder jongeren. VVD en BBB staan daarin minder tegenover elkaar dan bij het vorige thema. VVD hoopt dat er meer gebouwd wordt, nu de overheid minder overlaat aan de markt. BBB ziet dat er nog veel woningen gerealiseerd kunnen worden in bestaande ruimtes, bijvoorbeeld op boerenerven, door het splitsen van bestaande woningen, het permanent bewonen van recreatiewoningen en het bouwen van flexwoningen.

De politici tonen ook begrip voor een student met een studielening die nu moeilijk een hypotheek kan krijgen. Yesilgöz zegt, zoals in het verkiezingsprogramma staat, dat de studieschuld minder moet meewegen bij een hypotheekaanvraag. Van der Plas pleit zoals eerder voor het bevriezen van de rente op de studieschuld.

gisteren, 19:12

VVD wil geen richtgetal beperking migratie, BBB wil max '15.000 of 15.001'

Het eerste thema bij het debat van NOS op 3 is migratie. VVD-lijsttrekker Yesilgöz moet verdedigen waarom de afgelopen kabinetten-Rutte er niet in geslaagd zijn om het aantal migranten in Nederland te beperken. BBB heeft in het verkiezingsprogramma het richtgetal staan van een maximale jaarlijkse instroom van maximaal 15.000 asielzoekers. En een vragensteller wil weten waarom de VVD daar niet voor is. Yesilgöz ziet nu niets in een richtgetal. ""Een getal heeft geen zin als je het niet waarmaakt en niet kan"", aldus de VVD-lijsttrekker. Ze vindt dat de VVD-kabinetten wel van alles hebben gedaan, dat er compromissen zijn gesloten en dat het kabinet niet voor niets is gevallen op migratie. Ook benadrukt zij dat de VVD allerlei concrete maatregelen heeft om de migratie nu wel te beperken.

BBB-leider Van der Plas is verbaasd over de opmerkingen van Yesilgöz, omdat er altijd gezegd is dat de breuk een beslissing was van alle vier de partijen. ""Het kabinet is dus gevallen, omdat de VVD met migratie de verkiezingen in wilde gaan?"" De VVD-leider zucht en is het er niet mee eens. Verder zegt de BBB-leider dat haar partij wel voor een richtgetal van 15.000 moet pleiten, omdat er de afgelopen jaren te weinig is gedaan. ""Het is niet goed gedaan. Kan de VVD niet toegeven dat het uit hand is gelopen?"" Verder zegt ze dat het niet om 15.000 of 15.001 of meer gaat.

Hier is een deel uit het debat te zien: 

gisteren, 18:12

NOS-onderzoek: twee provincies leveren summier aantal kandidaat-Kamerleden

gisteren, 15:55

Grote geldschieters weten vooral VVD te vinden

Van alle partijen heeft de VVD dit jaar de meeste donaties binnengekregen. De partij haalde tot nu toe 1,5 miljoen euro op. Een groot deel daarvan kwam binnen na een fondsenwervingsdiner van een vastgoedondernemer.

Op de lijst komen na de VVD GroenLinks en SP. Die laatste twee partijen kregen veel donaties van politici (ze hebben daar de afspraak dat politici een deel van hun salaris aan de partij afdragen). 

Sinds begin dit jaar mogen donateurs maximaal 100.000 euro per jaar schenken aan een partij. 

gisteren, 13:54

Straks bij NOS op 3: Yesilgöz (VVD) versus Van der Plas (BBB)

gisteren, 11:57

Terugluisteren: gesprek met lijsttrekker BVNL

Luister naar Wybren van Haga in het NOS Radio 1 Journaal.

gisteren, 11:07

Marijnissen (SP) in Playboy: 'Piemelfoto's sturen is diep triest'

Lilian Marijnissen staat in de Playboy die deze week verschijnt. Ze poseert in haar kickboks-outfit. Die sport beoefent ze fanatiek, ""dat houdt mijn hoofd scherp en fris"". Het gesprek gaat volgens de aankondiging van het tijdschrift onder meer over de bedreigingen die politici krijgen. Zo kreeg haar vader Jan een kogelbrief.

Maar Playboy zou Playboy niet zijn als het gesprek niet ook over pikantere zaken zou gaan, zoals de dickpics die Marijnissen krijgt toegestuurd en de deepfakeporno die er van haar is gemaakt. Die piemelfoto's laat ze wel eens zien tijdens stapavonden met vriendinnen, en dan wordt er ook wel om gelachen. Maar eigenlijk vindt ze het diep triest dat mannen anoniem dat soort foto's sturen. Die anonimiteit wordt te vaak misbruikt, vindt de SP-leider.

gisteren, 10:40

Campagne voor jongeren met migratieachtergrond: ga stemmen   

Er is een campagne begonnen om jongeren met een migratieachtergrond aan te zetten om te stemmen. De campagne is een initiatief van het platform 'Represent Jezelf'. Die organisatie wijst erop dat bij landelijke verkiezingen relatief weinig jongeren stemmen en dat onder jongeren met een migratieachtergrond het aantal nog lager is. De campagne is bedoeld om te ""informeren, te motiveren en te mobiliseren"". De jongeren wordt gevraagd mee te doen aan politieke en maatschappelijke discussies en op 22 november naar de stembus te gaan.

Volgens Represent Jezelf bestaat de campagne uit ""neutrale, educatieve en informerende content, met een taal die de doelgroep spreekt en begrijpt"". Samen met jongerenorganisaties wordt ook een kieswijzer gelanceerd. Die werkt, net als bij een datingapp, door middel van swipen. De initiatiefnemers zien gebrek aan representatie als een bedreiging voor een goed functionerende democratie.

gisteren, 08:51

Van Haga: bestaanszekerheid staat gelijk aan slavernij

BVNL-lijstrekker Van Haga vindt dat ""bestaanszekerheid eigenlijk gelijkstaat aan slavernij"", In de verkiezingscampagnes gaat het vaak over het thema bestaanszekerheid. In het NOS Radio 1 Journaal koppelde Van Haga dat woord aan afhankelijkheid van de overheid. Hij is een hartstochtelijk pleitbezorger van de vrije markt en ""barmhartig kapitalisme"".

Van Haga noemde vrijheid de grootste kernwaarde van zijn partij: ""Wij willen dat iedereen gaat over zijn eigen leven, zijn eigen gezin, zijn eigen onderneming en zijn eigen werk. In een kapitalistische samenleving heb je de grootste kans dat je de grootste gemiddelde welvaart krijgt."" Volgens hem zijn de verschillen dan misschien groot, maar is ook de ""onderkant"" beter af dan in een socialistische samenleving.

Hij zei dat in een ""diep-socialistische samenleving"" de staat over alles gaat en dat een paar bureaucraten bepalen waar het geld naartoe gaat. Volgens hem veroorzaakt dat situaties waarbij mensen bijvoorbeeld geen woning meer kunnen betalen: ""Minder overheid en meer markt gaat leiden tot meer woningen."" Voor asielzoekers wil hij de grenzen sluiten. En op termijn moet er gratis openbaar vervoer komen, te beginnen voor studenten en ouderen.

De BVNL-lijsttrekker zei verder dat er te veel incompetente bestuurders zijn in Den Haag. Volgens hem is er een tendens om competenties niet meer aan functies te koppelen: als voorbeelden daarvan noemde hij de demissionaire ministers Ollongren en Van der Wal. Hij zegt dat die geen enkele achtergrond hebben op het gebied waar ze nu minister zijn. Hij wil dat er een frisse wind gaat waaien en dat mensen op andere partijen gaan stemmen.

Morgen is Denk-lijsttrekker Van Baarle in het NOS Radio 1 Journaal te gast.

gisteren, 07:49

'Helft kiezers gaat op andere partij stemmen'

51 procent van de kiezers is van plan om op 22 november op een andere partij te stemmen dan bij de verkiezingen van 2021. Het AD schrijft over een onderzoek van het bureau I&O Research, waaruit dat naar voren komt. Peter Kanne van het bureau zegt tegen de krant dat het grote aantal overstappers vooral te maken heeft met de deelname van NSC. Die partij bestond in 2021 nog niet.

Ook BBB trekt veel kiezers aan vanuit andere partijen. Dat zo veel kiezers anders stemmen dan de vorige keer heeft Kanne nog nooit gezien. Volgens de laatste peiling van I&O Research weet 23 procent van de kiezers nog niet waar zijn stem naartoe gaat. 

gisteren, 07:11

Wie is Wybren van Haga, de lijsttrekker van BVNL?

Wybren van Haga (56) is geboren in Den Haag en woont in Haarlem. Hij studeerde elektrotechniek en meldde zich daarna bij het Korps Commandotroepen. Na zijn diensttijd werd Van Haga ingenieur bij Shell; hij werkte in Gabon, Oman en Schotland. Vervolgens werd hij zelfstandige, onder meer in vastgoed onder de bedrijfsnaam Sjopperdepop BV.

Zijn politieke carrière begon Van Haga bij ondernemerspartij VVD. In 2017 werd hij Tweede Kamerlid, maar in 2019 werd hij uit de fractie gezet na ophef over de panden die hij verhuurt. Hij hield zijn zetel en sloot zich later aan bij FVD. Bij de verkiezingen in 2021 haalde nummer 2 Van Haga bijna net zoveel voorkeurstemmen als partijleider Thierry Baudet.

Maar zijn lidmaatschap van de Forum-fractie bleek ook geen lang leven beschoren: na een paar maanden splitste hij zich af. Kort daarna richtte Van Haga zijn eigen partij BVNL op.

gisteren, 07:10

Na 8.30 uur in Radio 1 Journaal: Wybren van Haga (BVNL)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zometeen is Wybren van Haga van BVNL aan de beurt.

gisteren, 07:02

Voorstel: bescherming van het gezinsleven in de grondwet

SGP, CDA, ChristenUnie en BBB willen bescherming van het gezinsleven opnemen in de grondwet. Volgens SGP-lijsttrekker Stoffer komt het gezin er bekaaid af in Nederland en moet dat worden verbeterd. Kern van het voorstel is dat gezins- en familieleven economische, sociale en culturele bescherming verdient. 

Ook andere partijen gaan in hun verkiezingscampagnes in op de positie van gezinnen. Het gaat dan bijvoorbeeld ook om verlofregelingen, en regels voor meerouderschap en draagmoederschap. 

gisteren, 07:01

Samenvatting van de dag van gisteren

In het NOS-Radio 1 journaal was Volt-lijsttrekker Dassen te gast. Hij pleitte voor ""verbindende politiek"" is en zei dat hij ""niet alleen bezig is met de extremen"".

BBB-leider Van der Plas verwacht dat haar partij in het volgende kabinet komt. Het liefst ziet ze een coalitie van VVD, NSC, BBB en SGP.

Bij NOS op 3 kwamen D66-leider Jetten en Forum-lijsttrekker Baudet een aantal keren fel met elkaar in botsing, vooral over lhbt-rechten en de oorlog in Oekraïne.

In Nieuwsuur zei Denk-lijstrekker Van Baarle dat zijn partij niet conservatiever is geworden.

woensdag, 07:05

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790286,De echte macht ligt volgens Thierry Baudet bij de Deep State,NOS.nl,2023-11-02,"Ook Donald Trump was volgens FvD-leider Baudet nooit echt de baas van de VS. En ook vrijwel alle oppositieleiders zouden nep zijn, zegt hij.",2023-01-01,2023-11-01,2023-10-30
42790289,Yesilgöz (VVD) en Van der Plas (BBB) krijgen dilemma's voorgeschoteld,NOS.nl,2023-11-02,In het verkiezingsprogramma van NOS op 3 moeten Yesilgöz (VVD) en Van der Plas (BBB) een aantal lastige keuzes maken.,2023-01-01,2023-11-01,2023-10-30
42790291,Yesilgöz (VVD) en Van der Plas (BBB) over aantal asielzoekers: 'Vulkaan die uitbarst',NOS.nl,2023-11-02,Yesilgöz (VVD) en Van der Plas (BBB) gingen in gesprek over migratie.,2023-01-01,2023-11-01,2023-10-30
42790302,Relatief weinig kandidaat-Kamerleden komen uit Brabant en Gelderland,NOS.nl,2023-11-02,"Hugo van der Parre

Research-redacteur 

Hugo van der Parre

Research-redacteur 

De provincies Noord-Brabant en Gelderland leveren in verhouding tot het aantal inwoners dat ze hebben, veel te weinig kandidaten voor de komende Tweede Kamerverkiezingen. Dat blijkt uit een analyse die de NOS heeft gemaakt van de kieslijsten voor 22 november.

In Noord-Brabant woont bijna 15 procent van de Nederlandse bevolking, terwijl maar 8,8 procent van de kandidaten uit Brabant komt. Ook Gelderland (12 procent van de bevolking) is sterk ondervertegenwoordigd met 7,1 procent van de kandidaten.

Voor deze analyse is gekeken naar de top-20 kandidaten op de kieslijsten van de politieke partijen die nu in de Tweede Kamer zitten, aangevuld met de partijen die nu nog geen zetel hebben, maar daar volgens de peilingen (enige) kans op maken. Dat zijn deze partijen: BBB, Bij1, BVNL, CDA, ChristenUnie, D66, DENK, Forum voor Democratie, GroenLinks/PvdA, JA21, NSC, Partij voor de Dieren, PVV, SGP, SP, Volt, VVD en 50Plus.

We kiezen voor de top-20 om het speelveld voor alle partijen zoveel mogelijk gelijk te maken. We beschouwen de top-20 daarbij als het visitekaartje van de partijen. Het is bovendien niet erg zinvol om complete lijsten te analyseren van partijen die niet meer dan een handvol zetels zullen behalen.

De 18 geanalyseerde lijsten presenteren in totaal 354 kandidaten: 135 vrouwen (38 procent), 215 mannen (61 procent) en vier personen die zich als non-binair identificeren (1 procent). De VVD heeft de meest vrouwelijke lijst met 13 vrouwen in de top-20, inclusief lijsttrekker Dilan Yesilgöz. Daarna volgt GroenLinks/PvdA met 12 vrouwen.

Ook BBB en CDA hebben net iets meer vrouwen dan mannen. Bij Volt en NSC is het 10/10. Zoals altijd heeft de SGP weer een lijst met alleen maar mannen, maar 50plus blijft daar niet ver bij achter.

De provincie Zuid-Holland levert veel meer kandidaten dan vanuit het inwonertal representatief zou zijn. Dat komt doordat veel beroepspolitici of hun medewerkers die nu kandidaat zijn, in of rondom Den Haag wonen. 

De overwinning van BBB bij de Provinciale Statenverkiezingen heeft zich (nog) niet merkbaar vertaald in emancipatie van het platteland. Slechts 3,4 procent van de kandidaat-Kamerleden woont op het platteland, terwijl daar wel bijna 17 procent van de bevolking leeft. 72 procent woont in (zeer) sterk stedelijke gebieden.

Maar de dominantie van de Randstad op de lijsten neemt wel af. Twee jaar geleden kwam nog 62 procent van de kandidaten in Noord-Holland, Zuid-Holland of Utrecht. Nu is dat 54 procent.

De lijsten van Forum voor Democratie en de Partij voor de Dieren lijken het meest Randstedelijk met 15 kandidaten uit een van de Randstadprovincies in de top-20. Maar eigenlijk is Bij1 nog iets meer op de Randstad georiënteerd: de partij heeft een korte lijst van 14 kandidaten en slechts drie daarvan wonen níet in de Randstad. Bij 50Plus is het aantal kandidaten uit Randstad het kleinst.

De ChristenUnie is de enige partij die in de top-20 kandidaten heeft uit elke provincie. CDA en BBB zijn bijna net zo gespreid: ze missen beide alleen een kandidaat uit Flevoland. Bij Forum voor Democratie en Bij1 komen de kandidaten uit slechts vijf provincies. Bij FvD woont de helft van de eerste twintig in Noord-Holland.

Van jong naar oud

Over alle partijen gemeten is een kandidaat-Kamerlid gemiddeld 43 jaar oud. Bij1 heeft met een gemiddelde van 31 jaar de jongste kieslijst. Volt - vorige keer nog de jongste - komt met een lijst van gemiddeld 33 jaar oude kandidaten.

Bij de meeste partijen ligt de gemiddelde leeftijd tussen de 40 en 50 jaar. Alleen PVV (51) en uiteraard 50plus liggen daar boven. De kandidaten van 50plus zijn gemiddeld 64,5 jaar. Bij JA21 en Denk ontbraken te veel leeftijden om een berekening te kunnen maken.

Actieve politici

Bijna zes op de tien kandidaten zijn al actief in de politiek. Zo staan er 91 zittende Tweede Kamerleden in de top-20 van de kieslijsten. GroenLinks/PvdA zet 14 Kamerleden bij de eerste twintig. Begrijpelijk, want er moeten leden van twee fracties worden ondergebracht. D66 biedt aan 13 zittende Kamerleden een prominente plek.

Daarnaast zijn er, verdeeld over de partijen, ook vier ministers, drie staatssecretarissen en vier leden van de Eerste Kamer verkiesbaar. De kleinere partijen betrekken vooral veel kandidaten uit de lagere overheden. Daarom staan er 27 Provinciale-Statenleden, 18 wethouders en 54 gemeenteraadsleden op de lijsten.

Migratieachtergrond

Bijna 18 procent van de kandidaat-Kamerleden heeft een migratieachtergrond. Dat is minder dan bij de vorige Kamerverkiezingen, toen het 22,4 procent was. De lijsten van Bij1 en Denk bestaan bijna of helemaal uit mensen met een Turkse, Marokkaanse, Surinaamse, Antilliaanse of andere niet-westerse achtergrond. SGP, BBB en PVV hebben daarentegen niemand met een niet-westerse achtergrond in de top-20 van de lijst staan.

Met medewerking van data-journalist Just Vervaart van Bureau Regio",2023-01-01,2023-11-01,2023-10-30
42790306,102 trucks met noodhulp Gaza in • Nederlands gezin vast in Noord-Gaza,NOS.nl,2023-11-02,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:50

Lichtkogels, drones en explosies in Gaza

In Gaza lijkt ook vanavond zwaar te worden gevochten. CNN meldt dat de hemel boven het Palestijnse gebied wordt verlicht door talloze lichtkogels en dat er zware explosies te horen zijn. Al Jazeera schrijft dat het gezoem van Israëlische drones klinkt.

Eerder vandaag liet het Israëlische leger weten dat Gaza-Stad volledig is omsingeld. ""We zijn op het hoogtepunt van de slag"", zei premier Netanyahu.

22:39

Amerikaanse minister morgen in Israël om aan te dringen op 'gevechtspauze'

De Amerikaanse minister van Buitenlandse Zaken Blinken is morgen in Israël. Hij zal daar verwachting gevolg proberen te geven aan de uitspraak van president Biden vandaag: ""Ik denk dat er een pauze nodig is.""

De VS is de belangrijkste bondgenoot van de Israël en benadrukt steeds dat het vierkant achter het recht van Israël staat om zichzelf te verdedigen. Maar inmiddels klinkt ook vanuit Amerika steeds meer de oproep om de gevechten en bombardementen tijdelijk en plaatselijk te staken. Op die manier kan de humanitaire hulp op gang komen en krijgen vluchtelingen de kans om Gaza-Stad te ontvluchten.

22:19

36ste journalist gesneuveld in Gaza

In Gaza is weer een journalist omgekomen. Het gaat volgens Palestijnse en Israëlische media om Muhammad Abu al-Hatab. Volgens nieuwszender Palestine TV, zijn werkgever, is de journalist gedood bij een Israëlisch bombardement.

In vier weken oorlog zijn inmiddels zeker 36 journalisten of mediamedewerkers gesneuveld. Het gaat om 31 Palestijnen, vier Israëliërs en een Libanees, zo meldt het Comité voor de Bescherming van Journalisten. 

21:45

'Mogelijke Israëlische oorlogsmisdaden in Gaza lastig te bewijzen'

Het Israëlische leger heeft deze week luchtaanvallen uitgevoerd op het Palestijnse vluchtelingenkamp Jabalia in de Gazastrook. Maar wanneer is een aanval op een vluchtelingenkamp officieel een oorlogsmisdaad? 

Dat is afhankelijk van een reeks factoren en afwegingen, zeggen experts tegen de NOS:

21:29

Palestijns Rode Kruis: 102 trucks grens over bij Rafah

Ruim honderd trucks met hulpgoederen zijn vandaag via Egypte in Gaza aangekomen. Het Palestijns Rode Kruis meldt dat er 102 vrachtwagens met water, voedsel, medicijnen en medische apparatuur zijn ontvangen via de grensovergang bij Rafah.

Dat betekent dat er vandaag relatief veel noodhulp Gaza is binnengeraakt. De VN had honderd trucks steeds als ondergrens genoemd en zelden werd dit aantal gehaald. In totaal staat de teller nu op 374 vrachtwagens met humanitaire hulp in vier weken tijd.

PRCS

@PalestineRCS

Today, the @PalestineRCS teams received 102 humanitarian aid trucks from the Egyptian Red Crescent at the Rafah crossing, which were loaded with provisions such as food, water, relief supplies, medicines, and medical equipment. 

As of now, a total of 374 trucks have been… https://t.co/5s8cWRkJwx https://t.co/uvRFMOcIqi

19:42

2 november 2023

21:07

Nederlands gezin zit vast in Noord-Gaza

Een Nederlands echtpaar met twee kinderen zit vast in Noord-Gaza. Gezien de omsingeling van het noordelijke deel van de Palestijnse enclave door het Israëlische leger is het zeer de vraag of ze de Gazastrook nog kunnen verlaten. Familie en vrienden vragen aandacht voor de situatie waarin het gezin verkeert.

""De kinderen lijden aan paniekaanvallen, vooral 's nachts. Mensen vrezen de nacht vanwege de omvang van de bombardementen"", laten ze weten in een verklaring. De vader heeft negen jaar geleden Gaza verlaten voor een masterstudie in Nederland, aldus de verklaring. Hij woont en werkt tegenwoordig in het Verenigd Koninkrijk.

Het gezin staat op de lijst van mensen met een buitenlands paspoort die Gaza mogen verlaten. Maar het is volgens het gezin te gevaarlijk om te proberen het zuidelijk gelegen Rafah te bereiken. Ze hebben eerder geprobeerd de grens met Egypt over te steken ""maar de grens was gesloten"".

Vandaag was de grensovergang bij Rafah geopend voor mensen met een buitenlandse nationaliteit of dubbel paspoort. Het lukte zestien mensen met de Nederlandse nationaliteit om Egypte te bereiken. Maar dat is voor het gezin van vier dus niet gelukt.

20:34

Leger Israël: Gaza-Stad volledig omsingeld

Volgens een woordvoerder van het Israëlische leger is Gaza-Stad volledig omsingeld door Israëlische troepen en wordt er inmiddels ook in de stad zelf gevochten tegen Hamas. Israël beschouwt de stad als het bolwerk van de militante beweging Hamas.

Eerder zei de hoogste commandant van het Israëlische leger, Herzi Halevi, al dat zijn troepen zowel vanuit het noorden als het oosten tot diep in de Gazastrook waren doorgedrongen. Grondsoldaten worden gesteund door de luchtmacht, die regelmatig luchtaanvallen uitvoert.

20:25

Om gijzelaars vrij te krijgen praat Qatar met alle partijen, 'dag en nacht'

Qatar staat in de diplomatieke schijnwerpers. In de hoofdstad Doha is het deze weken een komen en gaan van de ene na de andere wereldleider. Als er één land is met de nodige communicatiekanalen om momenteel iets voor elkaar te krijgen in de oorlog tussen Hamas en Israël, dan is het dit steenrijke golfstaatje. Sinds gisteren ging, dankzij hun onderhandelingen, de grens tussen Egypte en Gaza tijdelijk open voor mensen met een buitenlands paspoort, en voor humanitaire hulp en gewonden.

""We werken dag en nacht, praten met alle partijen. Maar de tijd dringt"", zegt Majid al Ansari, adviseur van de Qatarese minister van buitenlandse zaken in Doha. ""Er zal geen vrede zijn zonder dialoog. Militaire oplossingen leiden niet tot langdurige vrede. Dat kan alleen als iedereen met elkaar om de tafel gaat zitten.""

Lees verder:

19:43

UNRWA: vier VN-scholen beschadigd in Gaza

De VN-organisatie voor Palestijnse vluchtelingen UNRWA meldt dat in 24 uur tijd in Gaza vier schuilplekken zijn beschadigd. Het gaat om VN-scholen die gebruikt worden om bij elkaar zo'n 20.000 vluchtelingen onder te brengen.

Er werden zeker twintig doden gemeld toen een school in het noordelijke vluchtelingenkamp Jabalia beschadigd raakte. Volgens nieuwszender Al Jazeera werd de explosie veroorzaakt door een Israëlische luchtaanval. Israël heeft daar nog niet op gereageerd. Het Israëlische leger heeft eerder wel bekendgemaakt dat het twee luchtaanvallen had uitgevoerd op het vluchtelingenkamp, omdat daar volgens het leger terroristen zich schuilhielen.

Bij twee VN-scholen in het zuidelijke Bureij werden twee doden gemeld en tientallen gewonden. ""Deze schuilplekken zouden een veilige haven moeten zijn"", schrijft UNRWA. Sinds het begin van de oorlog zijn 72 medewerkers van de VN-organisatie omgekomen.

19:29

Witte Huis: geen bewijs dat Hezbollah klaar is voor grote aanval

De VS noemt de hevige schermutselingen van de afgelopen uren tussen Hezbollah in Libanon en het Israëlische leger zorgelijk. Maar er is geen bewijs dat Hezbollah klaar staat voor een grote aanval, aldus de woordvoerder van het Witte Huis.

Hezbollah en Hamas hebben een barrage aan raketten afgevuurd op Noord-Israëlische steden. Ook werd voor het eerst de inzet van kamikazedrones gemeld. Israël reageerde met een reeks luchtaanvallen op doelen van de twee terreurorganisaties over de grens in Libanon.

19:18

Witte Huis: 55 trucks met noodhulp bereiken Gaza

Vandaag zijn 55 trucks met humanitaire hulp Gaza binnengereden via Egypte. Het Witte Huis heeft dat bekendgemaakt. In de vrachtwagens zitten onder meer water, voedsel en medicijnen. 

Sinds het begin van de oorlog zijn ruim 250 trucks met noodhulp via de grensovergang bij Rafah Gaza binnengebracht. De VN noemt het een druppel op de gloeiende plaat: er zijn zeker honderd vrachtwagens per dag nodig om de humanitaire crisis te bestrijden. 

19:16

Brand en schade door raketaanval op Noord-Israëlische stad

18:10

VN-experts: ‘Israëlische luchtaanvallen op vluchtelingenkamp zijn oorlogsmisdaad'

De tijd dringt om een genocide en humanitaire catastrofe te voorkomen in Gaza, zeggen VN-mensenrechtenexperts. De OHCHR is woest op Israël dat het leger vluchtelingenkampen bombardeert en geen gevechtspauzes inlast.

""De Israëlische luchtaanvallen op een residentieel complex in vluchtelingenkamp Jabalia is een oorlogsmisdaad"", schrijven de experts in een verklaring. ""We zijn ervan overtuigd dat de Palestijnen groot risico lopen op genocide.""

Israël heeft gezegd dat de luchtaanvallen op het vluchtelingenkamp nodig waren om terroristen uit te schakelen. Het land stelt dat het zich aan het internationaal recht heeft gehouden.

18:00

De belangrijkste gebeurtenissen van vandaag

Wat is er vandaag allemaal gebeurd in de oorlog tussen Israël en Hamas? Je leest het hieronder terug in een overzicht:

17:55

Zestien Nederlanders over de grens, nog elf in Gaza

Zestien Nederlanders die sinds de oorlog vastzaten in Gaza, zijn veilig de grens met Egypte overgestoken. Dit heeft minister Bruins Slot van Buitenlandse Zaken zojuist bekendgemaakt.

De Nederlanders zijn lopend de grens overgegaan en aan de Egyptische kant opgevangen met eten en medische begeleiding. Er stond ook een bus klaar om hen naar Cairo te brengen. Voor zover nu bekend waren er 27 Nederlanders in Gaza, dus elf van hen zitten er nog. Bruins Slot benadrukt dat het ministerie ""alles op alles "" zet om meer Nederlanders het gebied uit te krijgen.

17:50

Hezbollah: op 19 plekken tegelijk Israël aangevallen

Terreurorganisatie Hezbollah zegt dat het vanuit Libanon 19 plekken tegelijk heeft aangevallen in Noord-Israël. Het gaat om beschietingen met bijvoorbeeld raketten of mortieren.

Het Israëlische leger voert nog steeds luchtaanvallen uit op doelen in Libanon. Ook wordt er met artillerie geschoten op Hamas- en Hezbollah-doelwitten over de grens. De schermutselingen in het grensgebied zijn vandaag heftiger dan voorheen.

Eerder zei Hamas dat het twaalf raketten vanuit Libanon had afgevuurd op Israël. Op verschillende plekken in het land is het luchtalarm afgegaan. De stad Kiryat Shmona is vandaag getroffen door raketten.

17:26

WSJ: huurlingenleger Wagner overweegt hulp aan Hezbollah

Het Russische huurlingenleger Wagner overweegt een luchtafweersysteem te leveren aan Hezbollah. The Wall Street Journal schrijft dat op basis van anonieme Amerikaanse functionarissen. 

Het zou gaan om het SA-22-systeem, dat met raketten vliegtuigen kan neerhalen. Als de veronderstelde levering doorgaat dan is dat volgens experts zorgwekkend voor Israël. Het land voert dagelijks luchtaanvallen uit op Hezbollah-doelen in Libanon.

17:01

Raketten uit Libanon treffen Israëlische stad, luchtaanvallen op Libanon

De afgelopen uren zijn er opnieuw beschietingen over en weer geweest tussen Libanon en Israël. De Noord-Israëlische stad Kiryat Shmona is getroffen door raketten, zo is te zien op videobeelden. Er is vooralsnog sprake van zeker twee gewonden.

Hamas meldt dat het vanuit Libanon twaalf raketten heeft afgevuurd op Kiryat Shmona. Ook Hezbollah, de Libanese bondgenoot van Hamas, heeft aanvallen op Israël gemeld. Op Twitter worden foto's gedeeld van de schade in Kiryat Shmona:

OSINTdefender

@sentdefender

Damage to several Buildings and Cars in the Northern Israeli City of Kiryat Shmona due to Hezbollah Rockets Impacts. https://t.co/J6dRiBhiCx

17:01

2 november 2023

Het Israëlische leger zegt op zijn beurt dat het opnieuw doelen van de Hezbollah-militie heeft gebombardeerd. Sinds het begin van de oorlog zijn er elke dag zulke beschietingen geweest, maar de afgelopen week is dat geëscaleerd. Er is nog geen sprake van een directe oorlog tussen beide partijen, maar waarnemers denken dat dat op termijn wel zou kunnen gebeuren.

Hezbollah heeft vandaag voor het eerst gezegd dat het een kamikazedrone-aanval heeft uitgevoerd op Israël.

16:32

Netanyahu: leger is voorbij buitenwijken Gaza-Stad

Het Israëlische leger is bij het grondoffensief inmiddels voorbij de buitenwijken van Gaza-Stad, zo zegt de Israëlische premier Netanyahu. Eerder vandaag werd bekend dat Israëlische militairen Gaza-Stad bijna volledig hadden omsingeld.

""We zijn op het hoogtepunt van de slag"", zegt Netanyahu op X. Hij stelt dat de grondtroepen een ""indrukwekkend succes"" hebben behaald. ""We zijn de buitenwijken van Gaza-Stad gepasseerd en rukken verder op.""

De blauwe pijlen op deze kaart geven aan tot waar Israëlische militairen vandaag zijn opgerukt:

Bij het bericht van Netanyahu op X staat ook een video waarop de premier te zien is tussen Israëlische militairen:

Benjamin Netanyahu - בנימין נתניהו

@netanyahu

היום עם הלוחמים שלנו בשטח. יש לנו הצלחות מאוד מרשימות, אנחנו כבר יותר מבפאתי העיר עזה. אנחנו מתקדמים. שום דבר לא יעצור אותנו. 

אנחנו נתקדם. אנחנו נתקדם וננצח, ונעשה את זה בעזרת ה' ובעזרת הלוחמים הגיבורים שלנו. 

אני סומך עליכם, אני מאמין בכם. עם ישראל כולו עומד מאחוריכם - עד… https://t.co/ijVH3FAgJC https://t.co/qWSOLH8bV5

16:22

2 november 2023

16:18

WHO: 14 ziekenhuizen in Gaza uitgeschakeld

Als gevolg van de oorlog zijn 14 van de 36 ziekenhuizen in Gaza uitgeschakeld, meldt de Wereldgezondheidsorganisatie WHO. De zorg in deze ziekenhuizen ligt stil als gevolg van schade door Israëlische bombardementen en/of een gebrek aan brandstof.

WHO-chef Tedros noemt de situatie zeer zorgwekkend. ""De ziekenhuizen die nog werken zijn overbelast met patiënten."" De VN-organisatie roept op tot een gestage stroom aan noodhulp.

Het Israëlische leger zegt dat het de toegang van brandstof zal toestaan naar ziekenhuizen in Gaza ""als de brandstof op is"". De hoogste legercommandant zegt: ""We horen al een week berichten dat de ziekenhuizen morgen zonder benzine komen te zitten, maar dat is tot nu toe niet gebeurd."" Maar volgens de WHO zijn er dus al ziekenhuizen die zonder brandstof zitten.

Tedros Adhanom Ghebreyesus

@DrTedros

Deeply worrisome:

14 out of 36 hospitals and 2 specialty centers in #Gaza are non-functional due to lack of fuel as well as damage, attacks and insecurity.

The hospitals that remain open are overloaded with 40% more patients than they are designed to manage. 
  
@WHO calls for… https://t.co/bE6C7jr1mY https://t.co/RdDNydtzwE

14:27

2 november 2023

15:57

Hezbollah: drone-aanval op Israëlische commandopost

Hezbollah in Libanon zegt dat het met twee kamikazedrones een Israëlische commandopost heeft aangevallen. De Libanese beweging, die op de Europese lijst van terreurorganisaties staat, meldt dat de drones met ""een grote hoeveelheid explosieven"" hun doel in Noord-Israël hebben getroffen.

Vanuit Israël is het bericht niet bevestigd. Wel werd eerder vandaag duidelijk dat er raketten vanuit Libanon richting Israël zijn geschoten. Al sinds het begin van de oorlog zijn er dagelijks schermutselingen aan de grens.

15:23

Rutte opgelucht over Nederlanders, overlegt met president van Egypte

Demissionair premier Rutte heeft vandaag overleg gehad met president Sisi van Egypte en president Mohammed bin Zayed van de Verenigde Arabische emiraten. ""Met beide leiders sprak ik over de onderhandelingen die hun landen voeren met terreurgroep Hamas over de vrijlating van de gegijzelden"", zegt hij op X. 

Er werd volgens Rutte ook gesproken over ""het perspectief voor de Palestijnen; een eigen veilige staat naast een veilig Israël."" Rutte is vandaag in de stad Hanoi in Vietnam. Vanuit daar laat hij weten ook opgelucht te zijn dat de eerste Nederlanders Gaza hebben verlaten. 

Mark Rutte

@MinPres

Zeer goed nieuws dat de eerste Nederlanders en hun directe familieleden via de grens met Egypte Gaza hebben kunnen verlaten. Een team van @minBZ heeft hen opgevangen bij de grens. Grote dank aan Egypte voor de cruciale rol die zij hierin hebben gespeeld, en ook voor het opvangen… https://t.co/vsX4FMG3h5

15:20

2 november 2023

14:41

Buitenlandse Zaken vangt Nederlanders uit Gaza op in Egypte

Minister Bruins Slot van Buitenlandse Zaken laat weten opgelucht te zijn dat de eerste Nederlanders en hun directe familieleden Gaza veilig hebben verlaten via Egypte. ""Zij worden daar persoonlijk opgevangen door een team van Buitenlandse Zaken. Vanuit Egypte zullen zij doorreizen naar Nederland, begeleid door Buitenlandse Zaken en Defensie"", schrijft ze op X.

Hanke Bruins Slot

@HankeBruinsSlot

Opgelucht om te kunnen melden dat de eerste Nederlanders en hun directe familieleden Gaza veilig hebben verlaten via Egypte. Zij worden hier persoonlijk opgevangen door een team van @MinBZ. Vanuit Egypte zullen zij doorreizen naar Nederland, begeleid door BZ en @Defensie.

14:33

2 november 2023

14:35

Nederlandse Mohammed in Egypte: 'Gaat goed en ben blij dat ik uit Gaza ben'

Een van de Nederlanders die vandaag vanuit Gaza naar Egypte konden reizen is de 16-jarige Mohammed. Hij vertelde de afgelopen weken meerdere keren in het Jeugdjournaal over de situatie in Gaza. Ruim een week geleden werd zijn moeder gedood bij vermoedelijk een Israëlisch bombardement op een markt.

Bekijk hier de video met Mohammed vlak nadat hij in Egypte is aangekomen:

14:28

'15 doden bij luchtaanvallen op vluchtelingenkamp Bureij'

Bij luchtaanvallen van het Israëlische leger op het vluchtelingenkamp Bureij zijn volgens persbureau Reuters zeker 15 mensen gedood. Bureij ligt in het midden van de Gazastrook.

Nieuwszender Al Jazeera schrijft dat hulpdiensten het gebied moeilijk kunnen bereiken en dat burgers zelf in het puin op zoek zijn naar overlevenden.

14:15

Ook opnieuw onrustig op Westelijke Jordaanoever

Ook op de Westelijke Jordaanoever gaat het geweld door. Volgens Palestijnse en Israëlische bronnen zijn daar vandaag twee Palestijnen en een Israëliër omgekomen, meldt het Franse persbureau AFP.

Het Israëlische leger zegt in het door Israël bezette gebied 49 mensen te hebben opgepakt, onder wie 21 strijders van Hamas.

Bij verschillende Israëlische invallen mondde het uit tot confrontaties tussen beide partijen. Daarbij zou ook zijn geschoten en zouden explosieven en stenen zijn gegooid.

13:25

Beelden uit vluchtelingenkamp Jabalia na nieuwe aanval

Er zijn beelden naar buiten gekomen vanuit het vluchtelingenkamp in Jabalia. Nieuwszender Al Jazeera meldde vanochtend dat het kamp voor de derde dag op rij gebombardeerd is.

De beelden kunnen als schokkend worden ervaren.

12:47

Tennisster Jabeur geeft Palestijnen deel prijzengeld WTA Finals

Tennisster Ons Jabeur geeft een deel van haar prijzengeld bij de WTA Finals in Cancún weg aan de Palestijnen. ""Het is zeer zwaar elke dag kinderen en baby's te zien sterven. Het is hartverscheurend"", zei de 29-jarige Tunesische Jabeur in tranen tegen een verslaggever. Ze wil geen politieke boodschap verkondigen. ""Dit gaat over menselijkheid.""

Rawaa Augé روعة أوجيه

@Rawaak

We cannot take a break from it. This is a tragedy we are all living. These are our hearts breaking. It’s not political. It’s human.
Thank you @Ons_Jabeur ♥️
 https://t.co/LpaaMhutmw

7:46

2 november 2023

12:32

Ministerie Gaza: 'Dodental boven 9000'

Het ministerie van Gezondheid in Gaza zegt dat het dodenaantal aan Palestijnse kant is opgelopen tot boven de 9000. Daarnaast zouden er 32.000 gewonden zijn. Meer dan de helft van de slachtoffers zijn vrouwen en kinderen volgens het ministerie. Er zouden ook nog zo'n 2600 mensen vermist zijn. Het ministerie wordt aangestuurd door Hamas. De cijfers die het verstrekt worden door onder de meer de Wereldgezondheidsorganisatie als betrouwbaar gezien.

12:17

Eerste Nederlanders grens Gaza met Egypte overgestoken

De eerste Nederlanders die vastzaten in de Gazastrook zijn de grens met Egypte overgestoken. Dat meldt een familielid aan de NOS. Het ministerie van Buitenlandse Zaken kan desgevraagd nog geen bevestiging geven.

Lees er hier meer over.

11:40

Israël: 'Gaza-Stad bijna omsingeld'

Het Israëlische leger zegt dat het Gaza-Stad in het noorden van de Gazastrook bijna omsingeld heeft. Verschillende media melden zware gevechten tussen strijders van Hamas en het Israëlische leger. ""We staan aan de poorten van Gaza-Stad"", zegt een woordvoerder van het leger. Ook zouden soldaten bijna de Middellandse Zee bereikt hebben.

Zowel vanuit het noorden als vanuit het oosten zou het Israëlische leger tot diep de Gazastrook zijn doorgedrongen. Grondsoldaten worden gesteund door de luchtmacht die geregeld aanvallen uitvoert, ook boven het zuiden van de Gazastrook.

10:46

'400 buitenlanders verlaten Gaza'

Zojuist zijn er zo'n 400 buitenlanders en Palestijnen met een dubbel paspoort de grens met Egypte overgestoken, bevestigt de Egyptische Rode Halve Maan aan het Duitse persbureau DPA. Of ook twintig Nederlanders die in aanmerking zouden komen erbij waren is niet bekend.

Vanochtend publiceerde de Palestijnse grenswacht een lijst van mensen die vandaag Gaza zouden mogen verlaten. Op die lijst stonden 400 namen, waaronder dus die van twintig Nederlanders.

Gisteren was de grens voor het eerst open sinds de oorlog op 7 oktober uitbrak. Toen staken honderden mensen de grens over naar Egypte.

10:37

Israël: '242 mensen gegijzeld in Gaza door Hamas'

Israël heeft het aantal mensen dat in Gaza gegijzeld is door Hamas bijgesteld naar boven. Volgens het leger gaat het om 242 mensen, van wie alle families nu ook op de hoogte zijn gesteld.

Een woordvoerder van het leger zei ook dat er afgelopen nacht ""veel"" Hamas-strijders zijn gedood. Ook had hij een boodschap aan Hezbollah, in Libanon. ""Wij zijn erg goed voorbereid in het noorden.""

09:54

Beelden Israëlische leger en Hamas van grondoffensief in Gaza

Het Israëlische leger heeft een video gedeeld van het grondoffensief in het noorden van de Gazastrook. Op de door het leger geselecteerde beelden zijn onder meer tankbeschietingen en grondgevechten te zien. Ook Hamas deelt beelden van de oorlog.

Bekijk hier de beelden:

09:27

Palestijnen en buitenlanders verzamelen zich opnieuw bij de grensovergang met Egypte

09:19

Twintig Nederlanders op lijst van mensen die vandaag Gaza mogen verlaten

De Palestijnse grenswacht heeft een lijst gepubliceerd met namen van mensen die mogelijk vandaag de Gazastrook mogen verlaten. Het gaat vooral om buitenlanders en mensen met een dubbele nationaliteit. Op de lijst staan ook twintig Nederlanders. Het ministerie van Buitenlandse Zaken in Den Haag laat aan persbureau ANP weten niets te kunnen zeggen over de namen die op de lijst staan.

De mensen om wie het gaat zouden zich om 06.00 uur Nederlandse tijd moeten melden bij de grensovergang in Rafah tussen Gaza en Egypte.

Gisteren konden enkele honderden mensen met een buitenlands of dubbel paspoort daar de grens al oversteken. Onder hen waren geen Nederlanders.

08:43

Egypte: 'Wij helpen met evacuatie van ongeveer 7000 buitenlanders uit Gaza'

Het Egyptische ministerie van Buitenlandse Zaken heeft gezegd dat het land zal helpen bij de evacuatie van ongeveer 7000 buitenlanders en mensen met een dubbel paspoort uit de Gazastrook.

""Egypte bereidt zich voor om de ontvangst en evacuatie van de buitenlandse burgers uit Gaza bij de grensovergang bij Rafah te vergemakkelijken"", staat er in een verklaring.

Mogelijk gaat de grens vandaag of de komende dagen opnieuw (tijdelijk) open zodat buitenlanders de regio kunnen verlaten. Er zitten voor zover bekend 27 Nederlanders in de Gazastrook.

07:53

'Vluchtelingenkamp Jabalia voor derde dag op rij gebombardeerd'

Al Jazeera meldt dat het vluchtelingenkamp Jabalia voor de derde dag op rij is gebombardeerd. De Qatarese zender zegt dat er zeker drie doden gevallen zijn, ook zijn er vele gewonden.

Het kamp in het noorden van Gaza, dat in de loop der jaren is uitgegroeid tot een stad op zichzelf, werd dinsdag en woensdag ook al getroffen door luchtaanvallen. Hamas stelde dat daarbij 195 mensen zijn omgekomen en dat er nog meer dan honderd mensen vermist zijn. Volgens Israël zijn bij eerdere aanvallen op het vluchtelingenkamp leiders van Hamas gedood, die zich tussen de burgers zouden hebben bewogen.

De aanwezigheid van de Hamas-leiders maakt de aanvallen op het vluchtelingenkamp gerechtvaardigd, verklaarde een woordvoerder van het Israëlische leger dinsdag. Op de vraag of Israël wist dat er onschuldige burgers in het kamp zaten, antwoordde hij: ""Dit is de tragedie van oorlog. We hebben gezegd dat ze naar het zuiden moesten trekken. We doen er alles aan om het aantal burgerdoden tot een minimum te beperken.""

07:40

'Israëlische leger trekt ook via noorden Gazastrook binnen'

Op basis van getuigen in de Gazastrook meldt nieuwszender Al Jazeera dat het Israëlische leger vanaf verschillende kanten het noorden van de Gazastrook binnendringt. Vanuit het uiterste noorden en het noordoosten, bij de steden Beit Lahia en Beit Hanoun, trekt het leger tot diep in de Gazastrook.

Het leger was al ten zuiden en zuidoosten van Gaza-Stad de Gazastrook in getrokken. Volgens Al Jazeera is de weg naar het zuiden van de Gazastrook afgesloten en kunnen mensen niet meer weg uit het noorden.

De nieuwszender meldt hevige gevechten tussen het Israëlische leger en Palestijnse groeperingen, waarbij doden vallen. Aantallen worden niet genoemd.

07:26

Opnieuw raketten over en weer tussen Libanon en Israël

Het Israëlische leger zegt dat het lucht- en artillerieaanvallen heeft uitgevoerd in Libanon. Dat is gebeurd nadat nadat er raketten vanuit het buurland richting Israël en en Israëlische gevechtsvliegtuigen zouden zijn afgevuurd.

Israël zegt dat die raketten vanuit Libanon geen schade hebben aangericht. De plek waar de raketten vandaan kwamen is vervolgens aangevallen door het Israëlische leger.

05:47

Generator ziekenhuis Gaza uitgevallen

De belangrijkste generator van het Indonesië-ziekenhuis in Gaza is uitgevallen, meldt het hoofd van het ziekenhuis aan CNN. Er is volgens hem een tekort aan brandstof. Het ziekenhuis kan nog gebruikmaken van een noodgenerator maar koelsystemen in het mortuarium en sommige zuurstof-apparaten kunnen niet meer worden gebruikt.

""Als we geen brandstof krijgen in de komende dagen, ontstaat een rampsituatie"", zegt Atef Al Kahlout, de baas van het ziekenhuis. Sinds het uitbreken van de oorlog komt er nauwelijks brandstof binnen, Israël is huiverig om het toe te laten omdat Hamas die zou kunnen innemen.

03:02

Biden reageert op oproep uit het publiek: 'Pauze nodig'

President Biden zegt dat ""een pauze"" nodig is in de strijd tussen Israël en Hamas. Hij zei dat in een toespraak in Minneapolis, waar hij voor een campagne-evenement was. Er waren enkele honderden toehoorders. Een van hen riep Biden toe: ""Als rabbijn, moet ik je vragen om op te roepen tot een onmiddellijk staakt-het-vuren."" Biden antwoordde daarop: ""Ik denk dat we een pauze nodig hebben. Een pauze betekent tijd om de gevangenen vrij te krijgen."" Het Witte Huis zei er later over dat de president doelde op de gijzelaars die nog altijd worden vastgehouden door Hamas en andere militante groeperingen in Gaza.

De vrouw die Biden toeschreeuwde, werd door beveiligers weggeleid. Ze zong daarbij ""Staakt-het-vuren nu"".

De VS heeft zich eerder uitgesproken voor een gevechtspauze om meer humanitaire hulp mogelijk te maken. Biden bracht twee weken geleden een bezoek aan Israël. Toen benadrukte hij vooral dat de VS achter Israël staat en dat het land het recht heeft om zich te verdedigen. Sindsdien is Bidens boodschap tweelediger geworden en hamert hij er ook op dat Palestijnse burgers in Gaza zoveel mogelijk ontzien moeten worden. 

01:43

Witte Huis: geen ruimte voor Hamas in toekomstig Gaza-bestuur 

Het Witte Huis zegt met partners in overleg te zijn over het toekomstige bestuur van de Gazastrook. Volgens woordvoerder John Kirby is wel duidelijk dat Hamas geen politieke rol meer mag spelen. Verder zei hij dat de VS ertegen is om de Palestijnen permanent buiten Gaza onder te brengen.

Later deze week brengt minister van Buitenlandse Zaken Antony Blinken opnieuw een bezoek aan Israël. Ook wil hij Jordanië bezoeken en mogelijk nog andere landen. Het ministerie laat weten dat Blinken opnieuw de boodschap aan Israël zal overbrengen dat het het recht heeft om zich te verdedigen maar dat het aantal burgerdoden beperkt moet worden. Ook wil de VS dat Israël het mogelijk maakt dat grootschalige hulp de Palestijnen in de Gazastrook bereikt.

01:31

Hamas: 195 doden in Jabalia

Bij de Israëlische luchtaanvallen dinsdag en woensdag in het Jabalia-vluchtelingenkamp in de Gazastrook zijn volgens Hamas zeker 195 doden gevallen. Meer dan honderd mensen zouden nog onder het puin liggen. Jabalia is het grootste Palestijnse vluchtelingenkamp in Gaza.

Israël zegt dat er bij een aanval woensdag een Hamas-commandant is gedood die zich bezig hield met het uitschakelen van Israëlische tanks. Het leger herhaalde in een verklaring, waaruit onder meer persbureau Reuters citeert, dat Hamas zijn ""terroristische infrastructuur doelbewust bouwt in de buurt van, en in gebouwen waar burgers verblijven"". Bij de aanval waren Israëlische gevechtsvliegtuigen betrokken.

01:25

VN-topfunctionaris na bezoek aan Gaza: 'Het was hartverscheurend'

Philippe Lazzarini, het hoofd van de VN-organisatie voor Palestijnse vluchtelingen UNRWA, heeft woensdag voor het eerst sinds 7 oktober een bezoek gebracht aan de Gazastrook. Hij sprak van een ongeëvenaarde tragedie en noemde het een van de treurigste dagen in zijn professionele leven.

Lazzarini ontmoette onder meer Palestijnen in een VN-school in Rafah. ""Het was er overbevolkt. De ellende en onhygiënische omstandigheden zijn onvoorstelbaar"", zei Lazzarini. ""Iedereen vroeg om water en voedsel. In plaats van naar school te gaan, vroegen kinderen om een slok water en een stuk brood. Het was hartverscheurend.""

De UNRWA heeft in de oorlog afgelopen weken meer dan 70 medewerkers verloren. Vaak kwamen ze om het leven met familie. ""Zonder staakt-het-vuren zal het dodental stijgen. Zij die nog leven zullen mensen verliezen en een ooit levendige samenleving zal voor eeuwig in rouw zijn"", sprak de Zwitsers-Italiaanse Lazzarini.

01:15

'Artsen en hulpverleners in Gaza zijn helden'

Onder de honderden mensen die woensdag Gaza konden verlaten, waren ook mensen die zwaargewond zijn geraakt en dringend levensreddende operaties nodig hebben. Dat zei Derk Segaar, hoofd internationale hulp van het Nederlandse Rode Kruis in het NOS-radioprogramma Met het Oog op Morgen. Tegelijkertijd zijn er ook nog veel mensen in Gaza die ook de enclave uit moeten om hun leven te kunnen redden, zei Segaar. ""We hebben hoop dat de grens morgen weer opengaat.""

Segaar noemde de artsen en hulpverleners van zusterorganisatie Rode Halve Maan ""helden"". ""Er is nauwelijks elektriciteit, een gebrek aan medische middelen. Ze werken onder onwaarschijnlijk moeilijke omstandigheden en toch blijven ze doordraaien, vaak twee of drie shifts per dag.""

Segaar zei dat het Rode Kruis in contact staat met Israël en dat ziekenhuizen geregeld gewaarschuwd zijn dat ze moeten evacueren. Maar dat is onmogelijk, zei hij. ""Dokters kunnen hun patiënten niet achterlaten. Veel mensen verblijven op de IC, baby's liggen in couveuses, die kun je niet verplaatsen.""

01:06

Rafah uitgelegd: wat deze grensovergang belangrijk maakt

De afgelopen dag was de grens bij Rafah veel in het nieuws. Voor het eerst sinds het begin van de oorlog konden gewonde Palestijnen en mensen met een buitenlands paspoort van de Gazastrook naar Egypte reizen. In deze video leggen we je in anderhalve minuut uit waarom Rafah ook wel de enige uitweg uit Gaza wordt genoemd.

01:04

Welkom

Welkom in het liveblog over de oorlog tussen Israël en Hamas van donderdag 2 november. Het blog van woensdag lees je hier terug.",2023-01-01,2023-11-01,2023-10-30
42790326,VVD populair bij grote donoren • Yesilgöz en Van der Plas bij NOS op 3 ,NOS.nl,2023-11-02,"15:55

Grote geldschieters weten vooral VVD te vinden

Van alle partijen heeft de VVD dit jaar de meeste donaties binnengekregen. De partij haalde tot nu toe 1,5 miljoen euro op. Een groot deel daarvan kwam binnen na een fondsenwervingsdiner van een vastgoedondernemer.

Op de lijst komen na de VVD GroenLinks en SP. Die laatste twee partijen kregen veel donaties van politici (ze hebben daar de afspraak dat politici een deel van hun salaris aan de partij afdragen). 

Sinds begin dit jaar mogen donateurs maximaal 100.000 euro per jaar schenken aan een partij. 

13:54

Straks bij NOS op 3: Yesilgöz (VVD) versus Van der Plas (BBB)

11:57

Terugluisteren: gesprek met lijsttrekker BVNL

Luister naar Wybren van Haga in het NOS Radio 1 Journaal.

11:07

Marijnissen (SP) in Playboy: 'Piemelfoto's sturen is diep triest'

Lilian Marijnissen staat in de Playboy die deze week verschijnt. Ze poseert in haar kickboks-outfit. Die sport beoefent ze fanatiek, ""dat houdt mijn hoofd scherp en fris"". Het gesprek gaat volgens de aankondiging van het tijdschrift onder meer over de bedreigingen die politici krijgen. Zo kreeg haar vader Jan een kogelbrief.

Maar Playboy zou Playboy niet zijn als het gesprek niet ook over pikantere zaken zou gaan, zoals de dickpics die Marijnissen krijgt toegestuurd en de deepfakeporno die er van haar is gemaakt. Die piemelfoto's laat ze wel eens zien tijdens stapavonden met vriendinnen, en dan wordt er ook wel om gelachen. Maar eigenlijk vindt ze het diep triest dat mannen anoniem dat soort foto's sturen. Die anonimiteit wordt te vaak misbruikt, vindt de SP-leider.

10:40

Campagne voor jongeren met migratieachtergrond: ga stemmen   

Er is een campagne begonnen om jongeren met een migratieachtergrond aan te zetten om te stemmen. De campagne is een initiatief van het platform 'Represent Jezelf'. Die organisatie wijst erop dat bij landelijke verkiezingen relatief weinig jongeren stemmen en dat onder jongeren met een migratieachtergrond het aantal nog lager is. De campagne is bedoeld om te ""informeren, te motiveren en te mobiliseren"". De jongeren wordt gevraagd mee te doen aan politieke en maatschappelijke discussies en op 22 november naar de stembus te gaan.

Volgens Represent Jezelf bestaat de campagne uit ""neutrale, educatieve en informerende content, met een taal die de doelgroep spreekt en begrijpt"". Samen met jongerenorganisaties wordt ook een kieswijzer gelanceerd. Die werkt, net als bij een datingapp, door middel van swipen. De initiatiefnemers zien gebrek aan representatie als een bedreiging voor een goed functionerende democratie.

08:51

Van Haga: bestaanszekerheid staat gelijk aan slavernij

BVNL-lijstrekker Van Haga vindt dat ""bestaanszekerheid eigenlijk gelijkstaat aan slavernij"", In de verkiezingscampagnes gaat het vaak over het thema bestaanszekerheid. In het NOS Radio 1 Journaal koppelde Van Haga dat woord aan afhankelijkheid van de overheid. Hij is een hartstochtelijk pleitbezorger van de vrije markt en ""barmhartig kapitalisme"".

Van Haga noemde vrijheid de grootste kernwaarde van zijn partij: ""Wij willen dat iedereen gaat over zijn eigen leven, zijn eigen gezin, zijn eigen onderneming en zijn eigen werk. In een kapitalistische samenleving heb je de grootste kans dat je de grootste gemiddelde welvaart krijgt."" Volgens hem zijn de verschillen dan misschien groot, maar is ook de ""onderkant"" beter af dan in een socialistische samenleving.

Hij zei dat in een ""diep-socialistische samenleving"" de staat over alles gaat en dat een paar bureaucraten bepalen waar het geld naartoe gaat. Volgens hem veroorzaakt dat situaties waarbij mensen bijvoorbeeld geen woning meer kunnen betalen: ""Minder overheid en meer markt gaat leiden tot meer woningen."" Voor asielzoekers wil hij de grenzen sluiten. En op termijn moet er gratis openbaar vervoer komen, te beginnen voor studenten en ouderen.

De BVNL-lijsttrekker zei verder dat er te veel incompetente bestuurders zijn in Den Haag. Volgens hem is er een tendens om competenties niet meer aan functies te koppelen: als voorbeelden daarvan noemde hij de demissionaire ministers Ollongren en Van der Wal. Hij zegt dat die geen enkele achtergrond hebben op het gebied waar ze nu minister zijn. Hij wil dat er een frisse wind gaat waaien en dat mensen op andere partijen gaan stemmen.

Morgen is Denk-lijsttrekker Van Baarle in het NOS Radio 1 Journaal te gast.

07:49

'Helft kiezers gaat op andere partij stemmen'

51 procent van de kiezers is van plan om op 22 november op een andere partij te stemmen dan bij de verkiezingen van 2021. Het AD schrijft over een onderzoek van het bureau I&O Research, waaruit dat naar voren komt. Peter Kanne van het bureau zegt tegen de krant dat het grote aantal overstappers vooral te maken heeft met de deelname van NSC. Die partij bestond in 2021 nog niet.

Ook BBB trekt veel kiezers aan vanuit andere partijen. Dat zo veel kiezers anders stemmen dan de vorige keer heeft Kanne nog nooit gezien. Volgens de laatste peiling van I&O Research weet 23 procent van de kiezers nog niet waar zijn stem naartoe gaat. 

07:11

Wie is Wybren van Haga, de lijsttrekker van BVNL?

Wybren van Haga (56) is geboren in Den Haag en woont in Haarlem. Hij studeerde elektrotechniek en meldde zich daarna bij het Korps Commandotroepen. Na zijn diensttijd werd Van Haga ingenieur bij Shell; hij werkte in Gabon, Oman en Schotland. Vervolgens werd hij zelfstandige, onder meer in vastgoed onder de bedrijfsnaam Sjopperdepop BV.

Zijn politieke carrière begon Van Haga bij ondernemerspartij VVD. In 2017 werd hij Tweede Kamerlid, maar in 2019 werd hij uit de fractie gezet na ophef over de panden die hij verhuurt. Hij hield zijn zetel en sloot zich later aan bij FVD. Bij de verkiezingen in 2021 haalde nummer 2 Van Haga bijna net zoveel voorkeurstemmen als partijleider Thierry Baudet.

Maar zijn lidmaatschap van de Forum-fractie bleek ook geen lang leven beschoren: na een paar maanden splitste hij zich af. Kort daarna richtte Van Haga zijn eigen partij BVNL op.

07:10

Na 8.30 uur in Radio 1 Journaal: Wybren van Haga (BVNL)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zometeen is Wybren van Haga van BVNL aan de beurt.

07:02

Voorstel: bescherming van het gezinsleven in de grondwet

SGP, CDA, ChristenUnie en BBB willen bescherming van het gezinsleven opnemen in de grondwet. Volgens SGP-lijsttrekker Stoffer komt het gezin er bekaaid af in Nederland en moet dat worden verbeterd. Kern van het voorstel is dat gezins- en familieleven economische, sociale en culturele bescherming verdient. 

Ook andere partijen gaan in hun verkiezingscampagnes in op de positie van gezinnen. Het gaat dan bijvoorbeeld ook om verlofregelingen, en regels voor meerouderschap en draagmoederschap. 

07:01

Samenvatting van de dag van gisteren

In het NOS-Radio 1 journaal was Volt-lijsttrekker Dassen te gast. Hij pleitte voor ""verbindende politiek"" is en zei dat hij ""niet alleen bezig is met de extremen"".

BBB-leider Van der Plas verwacht dat haar partij in het volgende kabinet komt. Het liefst ziet ze een coalitie van VVD, NSC, BBB en SGP.

Bij NOS op 3 kwamen D66-leider Jetten en Forum-lijsttrekker Baudet een aantal keren fel met elkaar in botsing, vooral over lhbt-rechten en de oorlog in Oekraïne.

In Nieuwsuur zei Denk-lijstrekker Van Baarle dat zijn partij niet conservatiever is geworden.

gisteren, 07:05

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790329,Zware beschietingen tussen Libanon en Israël • Zestien Nederlanders over grens Gaza,NOS.nl,2023-11-02,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:55

Zestien Nederlanders over grens Gaza

Zestien Nederlanders, die sinds de oorlog vastzaten in Gaza, zijn veilig de grens overgestoken. Dit heeft minister Bruins Slot van Buitenlandse Zaken zojuist bekendgemaakt.

De grens tussen Gaza en Egypte ging vandaag even open voor buitenlanders of mensen met een dubbel paspoort.

17:50

Hezbollah: op 19 plekken tegelijk Israël aangevallen

Terreurorganisatie Hezbollah zegt dat het vanuit Libanon 19 plekken tegelijk heeft aanvallen in Noord-Israël. Het gaat om beschietingen met bijvoorbeeld raketten of mortieren.

Het Israëlische leger voert nog steeds luchtaanvallen uit op doelen in Libanon. Ook wordt er met artillerie geschoten op Hamas- en Hezbollah-doelwitten over de grens. De schermutselingen in het grensgebied zijn vandaag heftiger dan voorheen.

Eerder zei Hamas dat het twaalf raketten vanuit Libanon had afgevuurd op Israël. Op verschillende plekken in het land is het luchtalarm afgegaan. De stad Kiryat Shmona is vandaag getroffen door raketten.

17:26

WSJ: huurlingenleger Wagner overweegt hulp aan Hezbollah

Het Russische huurlingenleger Wagner overweegt een luchtafweersysteem te leveren aan Hezbollah. The Wall Street Journal schrijft dat op basis van anonieme Amerikaanse functionarissen. 

Het zou gaan om het SA-22-systeem, dat met raketten vliegtuigen kan neerhalen. Als de veronderstelde levering doorgaat dan is dat volgens experts zorgwekkend voor Israël. Het land voert dagelijks luchtaanvallen uit op Hezbollah-doelen in Libanon.

17:01

Raketten uit Libanon treffen Israëlische stad, luchtaanvallen op Libanon

De afgelopen uren zijn er opnieuw beschietingen over en weer geweest tussen Libanon en Israël. De Noord-Israëlische stad Kiryat Shmona is getroffen door raketten, zo is te zien op videobeelden. Er is vooralsnog sprake van zeker twee gewonden.

Hamas meldt dat het vanuit Libanon twaalf raketten heeft afgevuurd op Kiryat Shmona. Ook Hezbollah, de Libanese bondgenoot van Hamas, heeft aanvallen op Israël gemeld. Op Twitter worden foto's gedeeld van de schade in Kiryat Shmona:

OSINTdefender

@sentdefender

Damage to several Buildings and Cars in the Northern Israeli City of Kiryat Shmona due to Hezbollah Rockets Impacts. https://t.co/J6dRiBhiCx

17:01

2 november 2023

Het Israëlische leger zegt op zijn beurt dat het opnieuw doelen van de Hezbollah-militie heeft gebombardeerd. Sinds het begin van de oorlog zijn er elke dag zulke beschietingen geweest, maar de afgelopen week is dat geëscaleerd. Er is nog geen sprake van een directe oorlog tussen beide partijen, maar waarnemers denken dat dat op termijn wel zou kunnen gebeuren.

Hezbollah heeft vandaag voor het eerst gezegd dat het een kamikazedrone-aanval heeft uitgevoerd op Israël.

16:32

Netanyahu: leger is voorbij buitenwijken Gaza-Stad

Het Israëlische leger is bij het grondoffensief inmiddels voorbij de buitenwijken van Gaza-Stad, zo zegt de Israëlische premier Netanyahu. Eerder vandaag werd bekend dat Israëlische militairen Gaza-Stad bijna volledig hadden omsingeld.

""We zijn op het hoogtepunt van de slag"", zegt Netanyahu op X. Hij stelt dat de grondtroepen een ""indrukwekkend succes"" hebben behaald. ""We zijn de buitenwijken van Gaza-Stad gepasseerd en rukken verder op.""

De blauwe pijlen op deze kaart geven aan tot waar Israëlische militairen vandaag zijn opgerukt:

Bij het bericht van Netanyahu op X staat ook een video waarop de premier te zien is tussen Israëlische militairen:

Benjamin Netanyahu - בנימין נתניהו

@netanyahu

היום עם הלוחמים שלנו בשטח. יש לנו הצלחות מאוד מרשימות, אנחנו כבר יותר מבפאתי העיר עזה. אנחנו מתקדמים. שום דבר לא יעצור אותנו. 

אנחנו נתקדם. אנחנו נתקדם וננצח, ונעשה את זה בעזרת ה' ובעזרת הלוחמים הגיבורים שלנו. 

אני סומך עליכם, אני מאמין בכם. עם ישראל כולו עומד מאחוריכם - עד… https://t.co/ijVH3FAgJC https://t.co/qWSOLH8bV5

16:22

2 november 2023

16:18

WHO: 14 ziekenhuizen in Gaza uitgeschakeld

Als gevolg van de oorlog zijn 14 van de 36 ziekenhuizen in Gaza uitgeschakeld, meldt de Wereldgezondheidsorganisatie WHO. De zorg in deze ziekenhuizen ligt stil als gevolg van schade door Israëlische bombardementen en/of een gebrek aan brandstof.

WHO-chef Tedros noemt de situatie zeer zorgwekkend. ""De ziekenhuizen die nog werken zijn overbelast met patiënten."" De VN-organisatie roept op tot een gestage stroom aan noodhulp.

Het Israëlische leger zegt dat het de toegang van brandstof zal toestaan naar ziekenhuizen in Gaza ""als de brandstof op is"". De hoogste legercommandant zegt: ""We horen al een week berichten dat de ziekenhuizen morgen zonder benzine komen te zitten, maar dat is tot nu toe niet gebeurd."" Maar volgens de WHO zijn er dus al ziekenhuizen die zonder brandstof zitten.

Tedros Adhanom Ghebreyesus

@DrTedros

Deeply worrisome:

14 out of 36 hospitals and 2 specialty centers in #Gaza are non-functional due to lack of fuel as well as damage, attacks and insecurity.

The hospitals that remain open are overloaded with 40% more patients than they are designed to manage. 
  
@WHO calls for… https://t.co/bE6C7jr1mY https://t.co/RdDNydtzwE

14:27

2 november 2023

15:57

Hezbollah: drone-aanval op Israëlische commandopost

Hezbollah in Libanon zegt dat het met twee kamikazedrones een Israëlische commandopost heeft aangevallen. De Libanese beweging, die op de Europese lijst van terreurorganisaties staat, meldt dat de drones met ""een grote hoeveelheid explosieven"" hun doel in Noord-Israël hebben getroffen.

Vanuit Israël is het bericht niet bevestigd. Wel werd eerder vandaag duidelijk dat er raketten vanuit Libanon richting Israël zijn geschoten. Al sinds het begin van de oorlog zijn er dagelijks schermutselingen aan de grens.

15:23

Rutte opgelucht over Nederlanders, overlegt met president van Egypte

Demissionair premier Rutte heeft vandaag overleg gehad met president Sisi van Egypte en president Mohammed bin Zayed van de Verenigde Arabische emiraten. ""Met beide leiders sprak ik over de onderhandelingen die hun landen voeren met terreurgroep Hamas over de vrijlating van de gegijzelden"", zegt hij op X. 

Er werd volgens Rutte ook gesproken over ""het perspectief voor de Palestijnen; een eigen veilige staat naast een veilig Israël."" Rutte is vandaag in de stad Hanoi in Vietnam. Vanuit daar laat hij weten ook opgelucht te zijn dat de eerste Nederlanders Gaza hebben verlaten. 

Mark Rutte

@MinPres

Zeer goed nieuws dat de eerste Nederlanders en hun directe familieleden via de grens met Egypte Gaza hebben kunnen verlaten. Een team van @minBZ heeft hen opgevangen bij de grens. Grote dank aan Egypte voor de cruciale rol die zij hierin hebben gespeeld, en ook voor het opvangen… https://t.co/vsX4FMG3h5

15:20

2 november 2023

14:41

Buitenlandse Zaken vangt Nederlanders uit Gaza op in Egypte

Minister Bruins Slot van Buitenlandse Zaken laat weten opgelucht te zijn dat de eerste Nederlanders en hun directe familieleden Gaza veilig hebben verlaten via Egypte. ""Zij worden daar persoonlijk opgevangen door een team van Buitenlandse Zaken. Vanuit Egypte zullen zij doorreizen naar Nederland, begeleid door Buitenlandse Zaken en Defensie"", schrijft ze op X.

Hanke Bruins Slot

@HankeBruinsSlot

Opgelucht om te kunnen melden dat de eerste Nederlanders en hun directe familieleden Gaza veilig hebben verlaten via Egypte. Zij worden hier persoonlijk opgevangen door een team van @MinBZ. Vanuit Egypte zullen zij doorreizen naar Nederland, begeleid door BZ en @Defensie.

14:33

2 november 2023

14:35

Nederlandse Mohammed in Egypte: 'Gaat goed en ben blij dat ik uit Gaza ben'

Een van de Nederlanders die vandaag vanuit Gaza naar Egypte konden reizen is de 16-jarige Mohammed. Hij vertelde de afgelopen weken meerdere keren in het Jeugdjournaal over de situatie in Gaza. Ruim een week geleden werd zijn moeder gedood bij vermoedelijk een Israëlisch bombardement op een markt.

Bekijk hier de video met Mohammed vlak nadat hij in Egypte is aangekomen:

14:28

'15 doden bij luchtaanvallen op vluchtelingenkamp Bureij'

Bij luchtaanvallen van het Israëlische leger op het vluchtelingenkamp Bureij zijn volgens persbureau Reuters zeker 15 mensen gedood. Bureij ligt in het midden van de Gazastrook.

Nieuwszender Al Jazeera schrijft dat hulpdiensten het gebied moeilijk kunnen bereiken en dat burgers zelf in het puin op zoek zijn naar overlevenden.

14:15

Ook opnieuw onrustig op Westelijke Jordaanoever

Ook op de Westelijke Jordaanoever gaat het geweld door. Volgens Palestijnse en Israëlische bronnen zijn daar vandaag twee Palestijnen en een Israëliër omgekomen, meldt het Franse persbureau AFP.

Het Israëlische leger zegt in het door Israël bezette gebied 49 mensen te hebben opgepakt, onder wie 21 strijders van Hamas.

Bij verschillende Israëlische invallen mondde het uit tot confrontaties tussen beide partijen. Daarbij zou ook zijn geschoten en zouden explosieven en stenen zijn gegooid.

13:25

Beelden uit vluchtelingenkamp Jabalia na nieuwe aanval

Er zijn beelden naar buiten gekomen vanuit het vluchtelingenkamp in Jabalia. Nieuwszender Al Jazeera meldde vanochtend dat het kamp voor de derde dag op rij gebombardeerd is.

De beelden kunnen als schokkend worden ervaren.

12:47

Tennisster Jabeur geeft Palestijnen deel prijzengeld WTA Finals

Tennisster Ons Jabeur geeft een deel van haar prijzengeld bij de WTA Finals in Cancún weg aan de Palestijnen. ""Het is zeer zwaar elke dag kinderen en baby's te zien sterven. Het is hartverscheurend"", zei de 29-jarige Tunesische Jabeur in tranen tegen een verslaggever. Ze wil geen politieke boodschap verkondigen. ""Dit gaat over menselijkheid.""

Rawaa Augé روعة أوجيه

@Rawaak

We cannot take a break from it. This is a tragedy we are all living. These are our hearts breaking. It’s not political. It’s human.
Thank you @Ons_Jabeur ♥️
 https://t.co/LpaaMhutmw

7:46

2 november 2023

12:32

Ministerie Gaza: 'Dodental boven 9000'

Het ministerie van Gezondheid in Gaza zegt dat het dodenaantal aan Palestijnse kant is opgelopen tot boven de 9000. Daarnaast zouden er 32.000 gewonden zijn. Meer dan de helft van de slachtoffers zijn vrouwen en kinderen volgens het ministerie. Er zouden ook nog zo'n 2600 mensen vermist zijn. Het ministerie wordt aangestuurd door Hamas. De cijfers die het verstrekt worden door onder de meer de Wereldgezondheidsorganisatie als betrouwbaar gezien.

12:17

Eerste Nederlanders grens Gaza met Egypte overgestoken

De eerste Nederlanders die vastzaten in de Gazastrook zijn de grens met Egypte overgestoken. Dat meldt een familielid aan de NOS. Het ministerie van Buitenlandse Zaken kan desgevraagd nog geen bevestiging geven.

Lees er hier meer over.

11:40

Israël: 'Gaza-Stad bijna omsingeld'

Het Israëlische leger zegt dat het Gaza-Stad in het noorden van de Gazastrook bijna omsingeld heeft. Verschillende media melden zware gevechten tussen strijders van Hamas en het Israëlische leger. ""We staan aan de poorten van Gaza-Stad"", zegt een woordvoerder van het leger. Ook zouden soldaten bijna de Middellandse Zee bereikt hebben.

Zowel vanuit het noorden als vanuit het oosten zou het Israëlische leger tot diep de Gazastrook zijn doorgedrongen. Grondsoldaten worden gesteund door de luchtmacht die geregeld aanvallen uitvoert, ook boven het zuiden van de Gazastrook.

10:46

'400 buitenlanders verlaten Gaza'

Zojuist zijn er zo'n 400 buitenlanders en Palestijnen met een dubbel paspoort de grens met Egypte overgestoken, bevestigt de Egyptische Rode Halve Maan aan het Duitse persbureau DPA. Of ook twintig Nederlanders die in aanmerking zouden komen erbij waren is niet bekend.

Vanochtend publiceerde de Palestijnse grenswacht een lijst van mensen die vandaag Gaza zouden mogen verlaten. Op die lijst stonden 400 namen, waaronder dus die van twintig Nederlanders.

Gisteren was de grens voor het eerst open sinds de oorlog op 7 oktober uitbrak. Toen staken honderden mensen de grens over naar Egypte.

10:37

Israël: '242 mensen gegijzeld in Gaza door Hamas'

Israël heeft het aantal mensen dat in Gaza gegijzeld is door Hamas bijgesteld naar boven. Volgens het leger gaat het om 242 mensen, van wie alle families nu ook op de hoogte zijn gesteld.

Een woordvoerder van het leger zei ook dat er afgelopen nacht ""veel"" Hamas-strijders zijn gedood. Ook had hij een boodschap aan Hezbollah, in Libanon. ""Wij zijn erg goed voorbereid in het noorden.""

09:54

Beelden Israëlische leger en Hamas van grondoffensief in Gaza

Het Israëlische leger heeft een video gedeeld van het grondoffensief in het noorden van de Gazastrook. Op de door het leger geselecteerde beelden zijn onder meer tankbeschietingen en grondgevechten te zien. Ook Hamas deelt beelden van de oorlog.

Bekijk hier de beelden:

09:27

Palestijnen en buitenlanders verzamelen zich opnieuw bij de grensovergang met Egypte

09:19

Twintig Nederlanders op lijst van mensen die vandaag Gaza mogen verlaten

De Palestijnse grenswacht heeft een lijst gepubliceerd met namen van mensen die mogelijk vandaag de Gazastrook mogen verlaten. Het gaat vooral om buitenlanders en mensen met een dubbele nationaliteit. Op de lijst staan ook twintig Nederlanders. Het ministerie van Buitenlandse Zaken in Den Haag laat aan persbureau ANP weten niets te kunnen zeggen over de namen die op de lijst staan.

De mensen om wie het gaat zouden zich om 06.00 uur Nederlandse tijd moeten melden bij de grensovergang in Rafah tussen Gaza en Egypte.

Gisteren konden enkele honderden mensen met een buitenlands of dubbel paspoort daar de grens al oversteken. Onder hen waren geen Nederlanders.

08:43

Egypte: 'Wij helpen met evacuatie van ongeveer 7000 buitenlanders uit Gaza'

Het Egyptische ministerie van Buitenlandse Zaken heeft gezegd dat het land zal helpen bij de evacuatie van ongeveer 7000 buitenlanders en mensen met een dubbel paspoort uit de Gazastrook.

""Egypte bereidt zich voor om de ontvangst en evacuatie van de buitenlandse burgers uit Gaza bij de grensovergang bij Rafah te vergemakkelijken"", staat er in een verklaring.

Mogelijk gaat de grens vandaag of de komende dagen opnieuw (tijdelijk) open zodat buitenlanders de regio kunnen verlaten. Er zitten voor zover bekend 27 Nederlanders in de Gazastrook.

07:53

'Vluchtelingenkamp Jabalia voor derde dag op rij gebombardeerd'

Al Jazeera meldt dat het vluchtelingenkamp Jabalia voor de derde dag op rij is gebombardeerd. De Qatarese zender zegt dat er zeker drie doden gevallen zijn, ook zijn er vele gewonden.

Het kamp in het noorden van Gaza, dat in de loop der jaren is uitgegroeid tot een stad op zichzelf, werd dinsdag en woensdag ook al getroffen door luchtaanvallen. Hamas stelde dat daarbij 195 mensen zijn omgekomen en dat er nog meer dan honderd mensen vermist zijn. Volgens Israël zijn bij eerdere aanvallen op het vluchtelingenkamp leiders van Hamas gedood, die zich tussen de burgers zouden hebben bewogen.

De aanwezigheid van de Hamas-leiders maakt de aanvallen op het vluchtelingenkamp gerechtvaardigd, verklaarde een woordvoerder van het Israëlische leger dinsdag. Op de vraag of Israël wist dat er onschuldige burgers in het kamp zaten, antwoordde hij: ""Dit is de tragedie van oorlog. We hebben gezegd dat ze naar het zuiden moesten trekken. We doen er alles aan om het aantal burgerdoden tot een minimum te beperken.""

07:40

'Israëlische leger trekt ook via noorden Gazastrook binnen'

Op basis van getuigen in de Gazastrook meldt nieuwszender Al Jazeera dat het Israëlische leger vanaf verschillende kanten het noorden van de Gazastrook binnendringt. Vanuit het uiterste noorden en het noordoosten, bij de steden Beit Lahia en Beit Hanoun, trekt het leger tot diep in de Gazastrook.

Het leger was al ten zuiden en zuidoosten van Gaza-Stad de Gazastrook in getrokken. Volgens Al Jazeera is de weg naar het zuiden van de Gazastrook afgesloten en kunnen mensen niet meer weg uit het noorden.

De nieuwszender meldt hevige gevechten tussen het Israëlische leger en Palestijnse groeperingen, waarbij doden vallen. Aantallen worden niet genoemd.

07:26

Opnieuw raketten over en weer tussen Libanon en Israël

Het Israëlische leger zegt dat het lucht- en artillerieaanvallen heeft uitgevoerd in Libanon. Dat is gebeurd nadat nadat er raketten vanuit het buurland richting Israël en en Israëlische gevechtsvliegtuigen zouden zijn afgevuurd.

Israël zegt dat die raketten vanuit Libanon geen schade hebben aangericht. De plek waar de raketten vandaan kwamen is vervolgens aangevallen door het Israëlische leger.

05:47

Generator ziekenhuis Gaza uitgevallen

De belangrijkste generator van het Indonesië-ziekenhuis in Gaza is uitgevallen, meldt het hoofd van het ziekenhuis aan CNN. Er is volgens hem een tekort aan brandstof. Het ziekenhuis kan nog gebruikmaken van een noodgenerator maar koelsystemen in het mortuarium en sommige zuurstof-apparaten kunnen niet meer worden gebruikt.

""Als we geen brandstof krijgen in de komende dagen, ontstaat een rampsituatie"", zegt Atef Al Kahlout, de baas van het ziekenhuis. Sinds het uitbreken van de oorlog komt er nauwelijks brandstof binnen, Israël is huiverig om het toe te laten omdat Hamas die zou kunnen innemen.

03:02

Biden reageert op oproep uit het publiek: 'Pauze nodig'

President Biden zegt dat ""een pauze"" nodig is in de strijd tussen Israël en Hamas. Hij zei dat in een toespraak in Minneapolis, waar hij voor een campagne-evenement was. Er waren enkele honderden toehoorders. Een van hen riep Biden toe: ""Als rabbijn, moet ik je vragen om op te roepen tot een onmiddellijk staakt-het-vuren."" Biden antwoordde daarop: ""Ik denk dat we een pauze nodig hebben. Een pauze betekent tijd om de gevangenen vrij te krijgen."" Het Witte Huis zei er later over dat de president doelde op de gijzelaars die nog altijd worden vastgehouden door Hamas en andere militante groeperingen in Gaza.

De vrouw die Biden toeschreeuwde, werd door beveiligers weggeleid. Ze zong daarbij ""Staakt-het-vuren nu"".

De VS heeft zich eerder uitgesproken voor een gevechtspauze om meer humanitaire hulp mogelijk te maken. Biden bracht twee weken geleden een bezoek aan Israël. Toen benadrukte hij vooral dat de VS achter Israël staat en dat het land het recht heeft om zich te verdedigen. Sindsdien is Bidens boodschap tweelediger geworden en hamert hij er ook op dat Palestijnse burgers in Gaza zoveel mogelijk ontzien moeten worden. 

01:43

Witte Huis: geen ruimte voor Hamas in toekomstig Gaza-bestuur 

Het Witte Huis zegt met partners in overleg te zijn over het toekomstige bestuur van de Gazastrook. Volgens woordvoerder John Kirby is wel duidelijk dat Hamas geen politieke rol meer mag spelen. Verder zei hij dat de VS ertegen is om de Palestijnen permanent buiten Gaza onder te brengen.

Later deze week brengt minister van Buitenlandse Zaken Antony Blinken opnieuw een bezoek aan Israël. Ook wil hij Jordanië bezoeken en mogelijk nog andere landen. Het ministerie laat weten dat Blinken opnieuw de boodschap aan Israël zal overbrengen dat het het recht heeft om zich te verdedigen maar dat het aantal burgerdoden beperkt moet worden. Ook wil de VS dat Israël het mogelijk maakt dat grootschalige hulp de Palestijnen in de Gazastrook bereikt.

01:31

Hamas: 195 doden in Jabalia

Bij de Israëlische luchtaanvallen dinsdag en woensdag in het Jabalia-vluchtelingenkamp in de Gazastrook zijn volgens Hamas zeker 195 doden gevallen. Meer dan honderd mensen zouden nog onder het puin liggen. Jabalia is het grootste Palestijnse vluchtelingenkamp in Gaza.

Israël zegt dat er bij een aanval woensdag een Hamas-commandant is gedood die zich bezig hield met het uitschakelen van Israëlische tanks. Het leger herhaalde in een verklaring, waaruit onder meer persbureau Reuters citeert, dat Hamas zijn ""terroristische infrastructuur doelbewust bouwt in de buurt van, en in gebouwen waar burgers verblijven"". Bij de aanval waren Israëlische gevechtsvliegtuigen betrokken.

01:25

VN-topfunctionaris na bezoek aan Gaza: 'Het was hartverscheurend'

Philippe Lazzarini, het hoofd van de VN-organisatie voor Palestijnse vluchtelingen UNRWA, heeft woensdag voor het eerst sinds 7 oktober een bezoek gebracht aan de Gazastrook. Hij sprak van een ongeëvenaarde tragedie en noemde het een van de treurigste dagen in zijn professionele leven.

Lazzarini ontmoette onder meer Palestijnen in een VN-school in Rafah. ""Het was er overbevolkt. De ellende en onhygiënische omstandigheden zijn onvoorstelbaar"", zei Lazzarini. ""Iedereen vroeg om water en voedsel. In plaats van naar school te gaan, vroegen kinderen om een slok water en een stuk brood. Het was hartverscheurend.""

De UNRWA heeft in de oorlog afgelopen weken meer dan 70 medewerkers verloren. Vaak kwamen ze om het leven met familie. ""Zonder staakt-het-vuren zal het dodental stijgen. Zij die nog leven zullen mensen verliezen en een ooit levendige samenleving zal voor eeuwig in rouw zijn"", sprak de Zwitsers-Italiaanse Lazzarini.

01:15

'Artsen en hulpverleners in Gaza zijn helden'

Onder de honderden mensen die woensdag Gaza konden verlaten, waren ook mensen die zwaargewond zijn geraakt en dringend levensreddende operaties nodig hebben. Dat zei Derk Segaar, hoofd internationale hulp van het Nederlandse Rode Kruis in het NOS-radioprogramma Met het Oog op Morgen. Tegelijkertijd zijn er ook nog veel mensen in Gaza die ook de enclave uit moeten om hun leven te kunnen redden, zei Segaar. ""We hebben hoop dat de grens morgen weer opengaat.""

Segaar noemde de artsen en hulpverleners van zusterorganisatie Rode Halve Maan ""helden"". ""Er is nauwelijks elektriciteit, een gebrek aan medische middelen. Ze werken onder onwaarschijnlijk moeilijke omstandigheden en toch blijven ze doordraaien, vaak twee of drie shifts per dag.""

Segaar zei dat het Rode Kruis in contact staat met Israël en dat ziekenhuizen geregeld gewaarschuwd zijn dat ze moeten evacueren. Maar dat is onmogelijk, zei hij. ""Dokters kunnen hun patiënten niet achterlaten. Veel mensen verblijven op de IC, baby's liggen in couveuses, die kun je niet verplaatsen.""

01:06

Rafah uitgelegd: wat deze grensovergang belangrijk maakt

De afgelopen dag was de grens bij Rafah veel in het nieuws. Voor het eerst sinds het begin van de oorlog konden gewonde Palestijnen en mensen met een buitenlands paspoort van de Gazastrook naar Egypte reizen. In deze video leggen we je in anderhalve minuut uit waarom Rafah ook wel de enige uitweg uit Gaza wordt genoemd.

01:04

Welkom

Welkom in het liveblog over de oorlog tussen Israël en Hamas van donderdag 2 november. Het blog van woensdag lees je hier terug.",2023-01-01,2023-11-01,2023-10-30
42790366,"Helft woningzoekenden ervaart problemen, blijkt uit onderzoek",NOS.nl,2023-11-02,"Meer dan de helft van de mensen die op zoek zijn naar een woning zegt daarbij veel problemen te ervaren. Dat komt naar voren in een representatief onderzoek van I&O Research in opdracht van Aedes, de vereniging van woningcorporaties.

55 procent van de woningzoekenden loopt aan tegen problemen als te weinig aanbod, te dure woningen of geen passend aanbod. De overgrote meerderheid (86 procent) spreekt van een woningcrisis.

Zowel in de huur- als de koopsector is het aanbod te laag. Er is een tekort van 390.000 woningen. Het kabinet wil tot en met 2030 900.000 woningen bouwen. Maar dat wordt moeilijk door onder meer de stikstofcrisis, de hoge rente, hogere kosten van bouwmaterialen en dure bouwgrond.

'Wonen' belangrijkste verkiezingsthema

Uit deze nieuwste peiling van I&O Research valt op te maken dat mensen 'wonen' het belangrijkste verkiezingsthema vinden. Voor 70 procent van de Nederlanders is het standpunt van een partij over dit thema (zeer) belangrijk of zelfs essentieel, een toename van 9 procent vergeleken met de verkiezingen van 2021. Vooral mensen tot 40 jaar hechten veel belang aan woonstandpunten van partijen.

""Wonen houdt mensen al veel langer bezig, dus het is niet heel verbazend dat het een belangrijk verkiezingsthema wordt gevonden. Je ziet het nog niet echt terug in de debatten, maar het speelt dus wel als thema voor veel mensen"", zegt hoofdonderzoeker Ester Hilhorst van I&O Research. ""Er is een grote groep die problemen ervaart op de woningmarkt, die gewoon echt moeite heeft om iets te vinden dat passend is.""

Huis past niet bij levensfase

Een vijfde van de mensen zegt geen woning te hebben die past bij hun inkomen of levensfase. Nog niet de helft van hen is actief op zoek naar een woning. Een deel zegt niet eens te zoeken, omdat dat op dit moment geen zin heeft.

""Veel te veel mensen kunnen dus geen woning vinden die ze kunnen betalen en die past bij hun levensfase"", zegt voorzitter Martin van Rijn van woningcorporatie Aedes. ""Dat kunnen we ons als samenleving niet veroorloven. De wooncrisis moet topprioriteit zijn van het nieuwe kabinet.""

Tegenover voorrang op een sociale huurwoning voor statushouders staan veel mensen zeer kritisch, blijkt uit dit onderzoek. 69 procent is daarop tegen als dat betekent dat de wachtlijsten voor andere woningzoekenden oplopen.

Niet bouwen in natuur

Veruit de beste manier om nieuwe woningen te realiseren, vinden Nederlanders het verbouwen van bestaande kantoren. Verder ziet men heil in hoogbouw op bedrijventerreinen en het bijbouwen van een straat of wijk aan de rand van iedere stad en dorp.

""Iedereen wil dat er gebouwd gaat worden, maar er is maar weinig overeenstemming over waar dan"", legt onderzoeker Hilhorst uit. ""Verder weg klinkt altijd beter. Daarom kiezen mensen eerder voor bouwen in een weiland of voor het verbouwen van bestaande kantoren tot woningen. Dat is voor de meeste mensen niet dichtbij.""

Bijna de helft van de Nederlanders vindt dat Nederland nog niet te vol is om extra te bouwen. Het bouwen van woningen ten koste van natuurgebieden vindt twee derde onacceptabel. Acceptabeler vindt men het om te bouwen ten koste van landbouwgrond (40 procent) of ten koste van open ruimte in de stad (25 procent).

De onderzoekers keken verder naar de rol die woningcorporaties zouden moeten hebben. Vrijwel iedereen vindt het belangrijk dat woningcorporaties er zijn. Het zorgen voor voldoende huizen voor mensen met een laag inkomen wordt gezien als de belangrijkste taak van de corporaties. Ook vindt driekwart van de Nederlanders dat corporaties meer woningen moeten bouwen voor ouderen.",2023-01-01,2023-11-01,2023-10-30
42790395,Marijnissen (CDA) en Bontenbal (CDA) zien overeenkomsten,NOS.nl,2023-11-04,In het NOS Op 3 verkiezingsprogramma gaat Henri Bontenbal van het CDA met Lilian Marijnissen van de SP in debat.,2023-01-01,2023-11-01,2023-10-30
42790462,'From the river to the sea...': wat betekent het en waarom maakt het zoveel los?,NOS.nl,2023-11-04,"Al weken leidt de leus From the river to the sea, Palestine will be free (Van de rivier tot de zee, Palestina zal vrij zijn) in veel landen tot verdeeldheid. Gisteravond werd bekend dat de Nederlandse voetballer Anwar El Ghazi vanwege de leus ontslagen is door zijn club FSV Mainz 05. En het Britse parlementslid Andy McDonald werd deze week geschorst door Labour, nadat hij de woorden had gebruikt in een toespraak bij een pro-Palestijnse demonstratie.

In de Tweede Kamer werd over de omstreden leus een motie aangenomen: de meerderheid besloot dat het een oproep tot geweld is. Dat leidde vervolgens weer tot het projecteren van de tekst op het Mauritshuis en tot een aanvaring in de Amsterdamse gemeenteraad, afgelopen donderdag.

Waar komt de slogan vandaan en waarom maakt die juist nu zoveel los?

De letterlijke betekenis ""van de rivier tot de zee"" heeft betrekking op het land van de rivier de Jordaan tot aan de Middellandse Zee, dus het hele gebied waar Israël en de Palestijnse gebieden liggen.

De leus wordt al sinds de jaren 60 gebruikt, toen de PLO van Yasser Arafat werd opgericht, ruim 20 jaar voordat Hamas bestond. De PLO is een koepel van groeperingen die streven naar een Palestijnse staat. De controverse over de leuze gaat vooral over het laatste deel: ""Palestina zal vrij zijn"" en wat dat betekent.

Palestijns perspectief

""Voor de vroegste interpretatie van die leus moet je kijken naar de situatie van de Palestijnen in de jaren 60"", zegt Midden-Oostendeskundige Erwin van Veen van Instituut Clingendael.

Na de stichting van de staat Israël in 1948 sloegen zeker 700.000 Palestijnen op de vlucht , werden verdreven van hun land of kwamen onder Israëlisch militair gezag dan wel het autoritaire bewind van Syrië en Egypte te leven. Na de Zesdaagse Oorlog van 1967 kregen Palestijnen op de Westelijke Jordaanoever, Gaza en in Oost-Jeruzalem te maken met een Israëlische militaire bezetting. ""'Palestine will be free' in deze context weerspiegelt de wens om terug te keren naar de tijd voor 1948. Een roep om weer vrij te zijn"", aldus Van Veen.

De PLO stond aanvankelijk gewapend verzet voor, maar riep later op tot een Arabisch-Joodse staat waarin Joden en Palestijnen vreedzaam naast elkaar zouden leven. Later schaarde ze zich in de jaren 90 achter een tweestatenoplossing. Van Veen: ""Als doel werd de leus, die ging over vrij leven in één staat, voor de PLO minder relevant. Hamas adopteerde vervolgens de slogan en bleef lang tegen een tweestatenoplossing.""

De Amsterdamse burgemeester Femke Halsema zei daarover: ""De leus is in 2017 opgenomen in het handvest van Hamas en wordt gebruikt door Hamas en Hezbollah. Daarmee is de leus alle onschuld kwijt en dat maakt hem voor mij onaanvaardbaar.""

Het is volgens Omar Dweik, Midden-Oostendeskundige van Tilburg University, moeilijk vast te stellen wat het doel van Hamas is als het om Israël gaat. ""Zij willen een einde aan de bezetting door Israël, maar Hamas kent net als de PLO verschillende stromingen."" Zo zijn er de strijdgroepen, verantwoordelijk voor de terroristische aanslagen in Israël op 7 oktober, maar ook een meer gematigde politieke stroming, die volgens Dweik en Van Veen niet veel verschilt van de PLO.

Israëlisch perspectief

Dweik legt uit dat Israël de leus interpreteert als ""de totale verwijdering van Israëliërs van het grondgebied, van de rivier tot de zee"". En die interpretatie baart Joodse en pro-Israëlische organisaties grote zorgen.

Zo schrijven de jurist Freek Vergeer en historicus Hans Wallage van het CIDI (het Centrum Informatie Documentatie Israël) in een open brief aan het Nederlands Dagblad: ""Organisaties zoals Hamas en Hezbollah hebben met barbarisme en het uitroeien van Israëlische burgers getoond dat ze vinden dat er tussen de rivier en de zee geen ruimte is voor Joden. Alleen al om deze reden zou het gebruik van deze leus vermeden moeten worden.""

De Nederlandse politiek gaat mee in die interpretatie. Een meerderheid in de Tweede Kamer heeft dus uitgesproken dat de tekst een oproep is tot geweld. Partijen vinden dat de uitspraak de vernietiging van Israël propageert. ""Wat je hier ziet is dat de Nederlandse politiek volledig het frame van Israël overneemt"", zegt Dweik. ""Dat komt overeen met de positie die Nederland nu kiest.""

Van Veen wijst erop dat Israël zelf vergelijkbare uitspraken heeft gedaan over de Palestijnen. ""Hoewel het begrijpelijk is dat de Palestijnse leus controverse oproept, is het opmerkelijk dat vergelijkbare Israëlische claims dit helemaal niet doen"", vindt Van Veen. ""In zowel het handvest van de Likudpartij als in het coalitieakkoord van de regering-Netanyahu claimt Israël ook het hele gebied tussen de Jordaan en Middellandse Zee. Maar in dit geval staan alle middelen van de staat achter deze intentie.""

Beeldvorming

Dweik vindt het belangrijk om voordat je een kant kiest, je bewust te zijn van de angst die onder beide perspectieven ligt. ""Palestijnen en Israëliërs zijn elkaar gaan zien als een existentiële bedreiging. Dat zit echt heel diep in de mentaliteit, vooral onder jongeren.""

""Als Israël zegt dat Gazanen naar Egypte moeten vluchten, denken Palestijnen: 'We mogen nooit meer terugkomen.' Dat is etnische zuivering. Maar Israëliërs denken bij zo'n leus ook: 'Ze willen ons vernietigen'.""

Hoewel dit reële gevoelens en sentimenten zijn, wijzen beide deskundigen ook op de beeldvorming die er van beide kanten achter zit. Zo lijkt er op dit moment geen existentiële dreiging te zijn voor Israël, stelt Van Veen. ""De aanslag van Hamas op 7 oktober was enorm bedreigend en er zijn 1400 mensen vermoord. Tegelijkertijd is Hamas nog steeds een relatief kleine gewapende groep, die niet heel populair is onder Palestijnen.""

Hij legt uit dat Hamas wel wordt gesteund door Iran, maar dat de beweging een buitenbeentje is in vergelijking met andere organisaties waar Teheran achter staat. ""Daarnaast heeft Israël heeft een sterk leger. Pas als Iran zich erin mengt en nucleaire wapens zou hebben, is er daadwerkelijk een existentiële dreiging voor Israël.""

Toch worden de twee narratieven via sociale media breed verspreid. Zo geeft de Israëlische regering miljoenen uit aan influencers die andere jongeren overtuigen van hun verhaal. Palestijnse Instagramaccounts hebben eveneens miljoenen volgers. Dweik: ""Jongeren praten niet met elkaar, ze interpreteren alleen. Deze generatie heeft nooit serieuze onderhandelingen meegemaakt of de resultaten daarvan gezien.""

Nederland

Al voor de huidige oorlog bogen het Openbaar Ministerie en het gerechtshof Amsterdam zich al eens over de slogan. Zij concludeerden allebei dat de leus niet strafbaar is. Vergeer en Wallage van het CIDI schrijven in hun brief dat de context na 7 oktober zo veranderd is, dat een rechter nu mogelijk tot een ander inzicht komt. Ook Omar Dweik denkt dat de leus soms antisemitisch opgevat kan worden. ""Als je ermee bedoelt dat alle Israëliërs vernietigd moeten worden. Maar dat moet je dan per geval gaan bekijken.""",2023-01-01,2023-11-01,2023-10-30
42790472,Mohammed opgepakt op Westelijke Jordaanoever: 'Ik denk door zijn posts op sociale media',NOS.nl,2023-11-04,Mohammed woont op de Westelijke Jordaanoever en is thuis gearresteerd. Zijn dochter denkt door zijn posts op sociale media en omdat hij achter de Palestijnen in Gaza staat. Ze weten niet waar hij nu is en waar hij van wordt beschuldigd.,2023-01-01,2023-11-01,2023-10-30
42790493,Wekdienst 4/11: Nederlanders uit Gaza naar Nederland • EK judo gaat verder,NOS.nl,2023-11-04,"Goedemorgen! De groep Nederlanders die gisteren de grens overstak van Gaza naar Egypte komt vanmiddag in Nederland aan. En in Montpellier gaan de Europese Kampioenschappen judo verder met ook Nederlanders die in actie komen.

Eerst het weer: de dag begint droog en bewolkt. 's Middags gaat het vanuit het zuiden regenen. Het wordt een graad of 10.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Een hoge Amerikaanse functionaris zegt tegen internationale media dat er indirect contact met Hamas is over de gijzelaars die de terreurgroep in de Gazastrook vasthoudt. De VS hoopt dat een ""een significante pauze in het conflict"" tot hun vrijlating kan leiden, maar benadrukt dat er nog geen indicatie is dat het gaat lukken of zo ja wanneer.

""Er wordt serieus en actief over gesproken"", aldus de anonieme hoge medewerker van het Witte Huis. ""Er zijn nog geen afspraken, maar we werken er keihard aan."" De vrijlating van twee Amerikaanse gijzelaars twee weken geleden zou daarbij als voorbeeld kunnen dienen. Hamas houdt meer dan 240 Israëliërs gevangen.

Ander nieuws uit de nacht:

En dan nog even dit:

In het eerste grote verkiezingsdebat in aanloop naar de Tweede Kamerverkiezingen, op NPO Radio 1, hebben zestien lijsttrekkers gediscussieerd over onder meer klimaat, bestaanszekerheid en het terugwinnen van het vertrouwen in de politiek. Omtzigt van Nieuw Sociaal Contract was er niet bij.

Volgens NOS-verslaggever Xander van der Wulp was vooral de confrontatie tussen VVD-leider Yesilgöz en PVV-leider Wilders bij het thema migratie opvallend.

Kijk hier naar de botsing tussen Yesilgöz en Wilders:

Fijne zaterdag!",2023-01-01,2023-11-01,2023-10-30
42790545,Navratilova vindt het tijd voor 'nieuw leiderschap' na bekritiseerde WTA Finals,NOS.nl,2023-11-06,"Nog één wedstrijd is er te spelen bij de WTA Finals, op de flink bekritiseerde baan in het Mexicaanse Cancun. En nog voordat de finale tussen Iga Swiatek en Jessica Pegula begonnen is, mengt ook tennislegende Martina Navratilova zich in de discussie over de omstandigheden. 

Ze vindt dat de baas van de Women's Tennis Association (WTA), Steve Simon, niet kan aanblijven na het debacle bij het eindejaarstoernooi, waar de beste acht speelsters van het seizoen strijden om de titel. ""Misschien is het tijd voor nieuw leiderschap bij de WTA"", zei de 18-voudig grandslamwinnares bij de zender Amazon Prime.

Korte voorbereidingstijd

Cancun kreeg de organisatie van de WTA Finals pas twee maanden van tevoren toegewezen. Die tijd bleek onvoldoende om voor een goede tennisbaan te zorgen. De regen zorgde voor extra problemen. Partijen moesten worden uitgesteld en de finale werd verplaatst naar maandag.

De speelsters klagen vooral over de tijdelijke hardcourtbaan, die boven op een golfbaan is gebouwd. De ballen zouden vreemd stuiteren en de baan was niet vroeg genoeg klaar om voldoende trainingsuren te kunnen maken voorafgaand aan het toernooi.

Aryna Sabalenka kwam al na de openingsdag met felle kritiek op de WTA. Ze voelde zich niet gerespecteerd. Later lieten ook andere speelsters van zich horen en nu dus ook Navratilova.

Navratilova pleit voor vrouw

""De tennissters hebben zich aangepast, want ze moesten wel. Maar waarom een toernooi organiseren tijdens het regenseizoen in Mexico? Er is een hele reeks slechte beslissingen genomen. Steve is acht jaar de baas geweest en dit is dan het resultaat"", aldus Navratilova.

En als het aan de inmiddels 67-jarige Tsjechische ligt, wordt de positie van Simon bij de WTA dan ingevuld door een vrouw. ""Dit is een organisatie voor vrouwen, maar in al die jaren hebben we slechts twee vrouwen aan het hoofd gehad. Er zijn genoeg vrouwen die de capaciteiten hebben. Ik denk dat het voor Steve lastig gaat worden om aan te blijven na alle negatieve signalen.""",2023-01-01,2023-11-01,2023-11-06
42790553,Wiegman geeft inkijkje in coach zijn: 'Een goede leider is vooral een verbinder',NOS.nl,2023-11-06,"Rivkah op het Veld

presentatrice NOS Sport

Jonna ter Veer

redacteur NOS Sport

Rivkah op het Veld

presentatrice NOS Sport

Jonna ter Veer

redacteur NOS Sport

Sarina Wiegman wil winnen, laat dat duidelijk zijn. Maar als ze wint, dan wel op haar manier. De bondscoach in het vrouwenvoetbal leidde twee keer een team naar EK-goud: Nederland in 2017 en Engeland in 2022. En ze leverde een historische prestatie door met twee verschillende landen de WK-finale te halen.

Komende donderdag komt haar boek What It Takes uit, over haar leven en haar coachingsfilosofie. Wat maakt haar als leider zo succesvol?

""Het gaat allereerst om presteren"", zegt Wiegman stellig. Maar dat is niet het enige. ""Het gaat ook om het verbeteren van de positie van vrouwen.""

Dat doet ze allereerst binnen haar team. Zo wilde ze toen ze bondscoach van Engeland werd per se een sportpsycholoog in de staf. Voor de speelsters, maar ook om de begeleiding te wijzen op zaken die je anders zouden kunnen ontgaan.

Je durven uitspreken

Ook naar buiten toe wil ze haar podium gebruiken om mensen verder te brengen.

Toen ze onlangs voor de derde keer de prijs voor UEFA-coach van het jaar kreeg, refereerde ze in haar dankwoord aan de omstreden kus na de WK-finale. ""We weten allemaal wat er nu gaande is met het Spaanse elftal. Dat raakt me enorm. Als trainer, als moeder van twee dochters, als vrouw en als mens.""

Ze vond het spannend zich uit te spreken. ""Ik had dit vijf jaar geleden niet gedurfd. Ik ben nooit coach geworden om deze rol te krijgen, maar je groeit erin en het wordt van je verwacht dat je je uitspreekt.""

Train je brein

Om te weten welke kernkwaliteiten een goed leider moet bezitten, verslond ze managementboeken en interviews met collega-coaches. Aandacht hebben voor de persoon achter de speler leerde ze van het 'totale-mens-principe' van bondscoach Louis van Gaal.

Mentale training zou altijd onderdeel van het programma moeten zijn, vind ik.

""Er gebeurt zo veel in je brein. Dat stuurt alles aan. Dit kun je trainen, net zoals je een schot op doel traint. Mentale training zou altijd onderdeel van het programma moeten zijn, vind ik.""

Ook gesprekken met collega-bondscoaches bij het NOC*NSF inspireerden haar. ""Andere teamsporten, maar wel met gelijkgestemden.""

Zo ontdekte de Haagse welke stijl van leidinggeven bij haar past en legde ze de basis voor haar eigen coachingsfilosofie. ""Ik geloof dat je het samen moet doen. Een goede leider is vooral een verbinder. Die brengt mensen bij elkaar met wie je kwaliteit kan leveren of samen dingen voor elkaar kan krijgen. Daar begint het mee.""

Kernteam van verbinders

Zelf leunt ze al jaren op dezelfde personen: haar assistent Arjan Veurink ""voor de voetbaltechnische kant"" en Anja van Ginhoven, ""die het zakelijke bewaakt"".

Ze werkte met hen als bondscoach van de Nederlandse voetbalsters en nam beiden mee toen ze door Engeland werd aangesteld. ""We kunnen op elkaar bouwen en elkaar vertrouwen. Zij zijn net als ik verbinders. Mensen vertellen wat ze moeten doen, werkt niet, is mijn ervaring.""

Hoe zorgt ze ervoor dat het een goed huwelijk blijft? ""Altijd kritisch naar elkaar blijven. Dat lijkt een gevaar als je elkaar zo goed kent, maar het gaat om presteren, dus moet je dingen benoemen zoals ze zijn, zodat iedereen beter wordt.""

Helikopterview

Als je zo veel wint, kan je dan nog wel beter worden? Ja, zegt ze zonder omhaal.

Haar eigen leerproces is geweest om afstand te durven nemen: minder hoofd, meer hart. ""Je bent als coach altijd aan het plannen en voorbereiden, maar daarna moet je terug naar je gevoel. Ik denk dat je als leider veel moet durven delegeren, zodat je de ruimte hebt om te observeren.""

""Die helikopterview helpt je om naar je intuïtie te luisteren. Zodat je de juiste vraag kunt stellen op het juiste moment. Daar heb ik me in ontwikkeld.""",2023-01-01,2023-11-01,2023-11-06
42790571,In de voetsporen van haar vader wint Marijnissen (SP) geen enkele verkiezing,NOS.nl,2023-11-09,Lilian Marijnissen was pas 18 toen ze al in de gemeenteraad zat. In 2017 volgde ze haar vader op als leider van de SP. Maar sindsdien won de partij geen enkele verkiezing.,2023-01-01,2023-11-01,2023-11-06
42790572,GL-PvdA lijsttrekker Timmermans: 'Omtzigt moet kiezen',NOS.nl,2023-11-09,GroenLinks-PvdA-leider Timmermans hekelt het uitblijven van duidelijke keuzes van NSC. Zo mist hij duidelijkheid over het verhogen van het minimumloon.,2023-01-01,2023-11-01,2023-11-06
42790597,'Gevechtspauze Noord-Gaza iedere dag op andere plek',NOS.nl,2023-11-09,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:06

'Gevechtspauze Noord-Gaza iedere dag op andere plek'

Langzamerhand wordt er meer duidelijk over de door de Verenigde Staten aangekondigde gevechtspauzes in het noorden van de Gazastrook. Van Israëlische zijde klonk aanvankelijk vooral dat dit niets nieuws was omdat Israël al dagelijks een corridor had ingesteld van het noorden naar het zuiden van de Gazastrook.

Maar nu meldt een hooggeplaatste bron bij de Israëlische regering aan The Times of Israel dat er toch sprake is van ""tactische en plaatselijke"" gevechtspauzes in het noorden. Deze nieuwe gevechtspauzes van vier uur worden volgens deze bron dagelijks op een andere buurt in het noorden van Gaza ingesteld om burgers de mogelijkheid te geven om naar de al bestaande vluchtroutes te gaan of om naar buiten te gaan om eten, drinken en medicijnen te halen. Deze pauzes worden niet van tevoren gecommuniceerd om te voorkomen dat Hamas ze gaat gebruiken voor militaire doeleinden, stelt de regeringsbron.

De VS meldde dat Israël drie uur van tevoren gaat bekendmaken wanneer een humanitaire pauze ingaat. Dat lijkt echter alleen te gelden voor de twee vluchtroutes naar het zuiden, niet in de wijken.

20:58

Deelnemers top over situatie Gazastrook benadrukken noodzaak van noodhulp

Deelnemers van de top in Parijs over de Gazastrook hebben de urgente noodzaak benadrukt van noodhulp aan Gazanen. Op de top waren hulporganisaties en regeringsvertegenwoordigers van westerse en Arabische landen aanwezig. De top was al afgelopen voordat de VS bekendmaakte dat er dagelijks gevechtspauzes zouden worden gehouden in het noorden van Gaza, wat Israël daarna overigens ontkende.

De Franse president Macron maakte bekend dat de deelnemers tot nu toe meer dan 1 miljard euro aan hulp hebben toegezegd aan de Gazastrook. Daarbij is wel geld meegerekend dat landen al eerder toezegden. Bij zijn openingstoespraak vroeg hij Israël om burgers te beschermen en zei hij dat ""alle levens dezelfde waarde hebben"".

20:22

Rode Halve Maan: Israëlisch leger schiet op ambulance op Westelijke Jordaanoever

De Palestijnse Rode Halve Maan, een zusterorganisatie van het Rode Kruis, zegt dat het Israëlische leger op een ambulance heeft geschoten op de bezette Westelijke Jordaanoever. De ambulance was op weg naar een gewonde in het vluchtelingenkamp Jenin.

Israël voert regelmatig aanvallen uit op het kamp omdat bewoners volgens het leger aanvallen uitvoeren of voorbereiden. De Rode Halve Maan zegt dat ook in de Gazastrook ambulance worden beschoten door het Israëlische leger. Volgens Israël gebruikt Hamas die om wapens en manschappen te verplaatsen, maar dat ontkent Hamas.

PRCS

@PalestineRCS

🚨🚑Israeli occupation forces shot at a PRCS ambulance while attempting to reach an injured person and preventing the staff from transporting him. Crews are still trying to reach the injured at the entrance to Jenin camp.
#NotATarget
#IHL

18:47

9 november 2023

19:50

Leger Israël: school door drone geraakt in badplaats Eilat

Een school in de badplaats Eilat in het uiterste zuiden van Israël is volgens het Israëlische leger geraakt door een drone. Er volgde een explosie, maar voor zover bekend zijn er geen gewonden gevallen. Er wordt nog onderzocht wie verantwoordelijk is voor de aanval.

Het luchtalarm ging vanavond af in de stad vanwege mogelijke raketaanvallen. Het leger zegt één raket uit de lucht geschoten te hebben die in de richting van Eilat vloog.

19:43

Pro-Palestina-actie op Utrecht Centraal

Honderden betogers hebben aan het begin van de avond een sit-in gehouden op Utrecht Centraal om steun te betuigen aan de Palestijnse bevolking in de Gazastrook, meldt RTV Utrecht.

Actievoerders hadden spandoeken bij zich met daarop teksten die vragen om een staakt-het-vuren. Eerder deze week waren er ook al sit-ins op Amsterdam Centraal en Rotterdam Centraal.

De organisatie zegt dat het niet de bedoeling is om reizigers te hinderen. Voor zover bekend heeft de sit-in niet tot vertraging geleid.

19:16

BBC gaat mee Gaza in met Israëlische militairen

Een verslaggever van de BBC is samen met het Israëlische leger Gaza in gegaan. Ze doorzochten een beschoten gebouw dat volgens Israël een wapenfabriek van Hamas was. In datzelfde gebouw woonden ook kinderen.

Het gaat om zogenoemd embedded journalism, waarbij verslaggevers niet vrij zijn om door het gebied rond te lopen en uitsluitend te zien krijgen wat - in dit geval - het leger wil. Toch kiezen sommige omroepen ervoor om op deze manier verslag te doen, omdat het als onafhankelijke journalist op dit moment vrijwel onmogelijk is om de Gazastrook binnen te komen.

19:08

Opperbevelhebber en hoofd veiligheidsdienst Israël vandaag in Gazastrook 

De opperbevelhebber van het Israëlische leger en het hoofd van de Israëlische binnenlandse veiligheidsdienst Shin Bet zijn vandaag met het leger meegegaan naar het noorden van de Gazastrook. Ze waren naar eigen zeggen in de buurt van het Al-Shifa-ziekenhuis, waaronder Hamas volgens Israël een grote schuilplaats heeft.

Opperbevelhebber Herzi Halevi stelde dat er ""op iedere hoek"" Israëlische militairen in het gebied aanwezig zijn.

18:52

VN: gevechtspauze niet effectief zonder onze coordinatie

De Verenigde Naties hebben terughoudend gereageerd op de gevechtspauzes die zouden zijn ingesteld. Volgens de Verenigde Staten gaat het om een nieuwe humanitaire gevechtspauze, volgens Israël gaat het om dezelfde corridor die de afgelopen dagen al een aantal uren per dag was geopend tussen Noord- en Zuid-Gaza.

Woordvoerder van de VN Stephane Dujarric zegt tegen persbureau Reuters dat een humanitaire gevechtspauze ""pas echt effectief is"" als die wordt gecoördineerd door de VN en dat alle partijen in het conflict er akkoord mee moeten gaan.

17:54

'Grensovergang bij Rafah weer open'

De grensovergang tussen de Gazastrook en Egypte is vandaag na een sluiting van een dag weer geopend voor evacués, meldt persbureau Reuters op basis van Egyptische bronnen. De grens van de Gazastrook naar Egypte is open voor mensen met een buitenlands paspoort.

Gisteren was de grens gesloten. Dat zou komen door ""veiligheidsomstandigheden"", stelde een woordvoerder van het Amerikaanse ministerie van Buitenlandse Zaken. Sinds 1 november wordt de grens beperkt opengesteld voor 7000 mensen met een buitenlands paspoort en hun familieleden en een beperkt aantal Palestijnen die urgente medische hulp nodig hebben.

De grens bij Rafah is op dit moment de enige manier om de Gazastrook te verlaten. De Israëlische regering laat via de grens ook beperkt humanitaire hulp toe tot het gebied. Volgens de Verenigde Naties kwamen er woensdag 106 vrachtwagens de Gazastrook binnen met voedsel, water en medische benodigdheden. De VN maakt zich grote zorgen over de humanitaire situatie in de Gazastrook. Nog altijd heeft de Israëlische regering de stroomtoevoer van Israël naar de Gazastrook afgesloten. Ook hulpgoederen worden maar beperkt toegelaten. Brandstof komt het gebied helemaal niet in, omdat Israël vreest dat dat door Hamas wordt gestolen.

17:47

Onduidelijkheid over door VS gemelde 'gevechtspauzes' Noord-Gaza

Er is onduidelijkheid ontstaan over de aankondiging van de Amerikaanse regering dat Israël vanaf vandaag iedere dag in Noord-Gaza een gevechtspauze zal houden van vier uur. Het kantoor van Israëlische premier Netanyahu spreekt in tegenstelling tot de Amerikaanse regering over ""humanitaire corridors"" en niet over ""humanitaire gevechtspauzes"", schrijft The Times of Israel.

Afgelopen dagen was er al een humanitaire corridor. Volgens het kantoor van Netanyahu is er dus geen nieuwe situatie, schrijft The Times of Israel. De gevechten gaan volgens de verklaring van het kantoor door, en er zal geen staakt-het-vuren komen zolang er geen gijzelaars in Gaza zijn vrijgelaten.

De radicaalrechtse Israëlische minister Itamar Ben-Gvir spreekt van een ""bijzonder ernstige fout"". ""We moeten doorgaan met vechten"", zegt Ben-Gvir in Haaretz. Ondertussen moet de humanitaire corridor om naar het zuiden te vluchten voor inwoners van Gaza volgens hem wel in stand blijven. Het Israëlische oorlogskabinet heeft volgens Ben-Gvir ""geen mandaat om pauzes toe te staan zonder de terugkeer van alle gijzelaars"".

17:27

Al-Quds Brigades 'bereid om twee gijzelaars vrij te laten'

Een woordvoerder van de Al-Quds Brigades van terreurorganisatie Islamitische Jihad heeft bij de zender Al-Jazeera gezegd dat de militante beweging bereid is om twee gijzelaars vrij te laten. Dit zal gebeuren als aan de nodige voorwaarden is voldaan, luidt de toevoeging. 

Het zou gaan om de gijzelaars Hanna Katsir en Yagil Yaakov, een vrouw en een jongen. 

Volgens Israël zijn er meer dan 220 mensen gegijzeld door Hamas en andere terreurorganisaties. 

17:06

Palestijnse vredesactiviste: 'Mijn Joodse vriendinnen zijn gedood'

Chadir Hani is een Palestijnse activiste voor vreedzaam samenleven tussen Israëliërs en Palestijnen. Ze deed op een Arabischtalig kanaal van de Israëlische televisie een oproep tot vrede, met oog voor het leed aan beide zijden:

16:37

Witte Huis: Israël akkoord met gevechtspauze van vier uur in Noord-Gaza

Israël zal vanaf vandaag iedere dag gedurende vier uur een gevechtspauze in Noord-Gaza houden, meldt de Amerikaanse regering. Elke gevechtspauze zal volgens het Witte Huis minstens drie uur van tevoren worden aangekondigd. Vanuit Israël is er voor zover bekend nog geen bevestiging.

De gevechtspauzes zijn volgens het Witte Huis ""een stap in de goede richting"". Via twee humanitaire corridors zou de bevolking van Gaza de gevechten kunnen ontvluchten. De woordvoerder van het Witte Huis, John Kirby, zei wel dat de Verenigde Staten zich zorgen maakt dat Hamas burgers zal tegenhouden om te vluchten.

Er moet ook meer humanitaire hulp naar de Gazastrook, stelt de Amerikaanse regering. Iedere dag moeten volgens de regering ten minste 150 vrachtwagens het gebied in.

16:35

Rutte nodigt Abbas uit in Nederland

Demissionair premier Mark Rutte heeft de president van de Palestijnse Autoriteit Abbas uitgenodigd om op korte termijn naar Nederland te komen. De twee willen hun gesprekken voortzetten over de actuele ontwikkelingen in Israël en de Palestijnse Gebieden. Wat Rutte betreft komt ook de lange termijn die Nederland voorstaat ter sprake.

Rutte: ""Nederland maakt zich sterk voor een tweestatenoplossing: een eigen, veilige staat voor de Palestijnen naast een veilig Israël."" Rutte sprak op 23 oktober al met Abbas, en daarvoor met de Israëlische premier Netanyahu. Ook deze week sprak hij met Netanyahu, na gesprekken in Qatar.

16:02

Partijbestuur GroenLinks neemt afstand van gebruik omstreden leus door Statenlid

Het partijbestuur van GroenLinks neemt afstand van uitlatingen die het Utrechtse Statenlid Julia Matser gisteren deed tijdens haar maiden speech, de eerste toespraak van een nieuwe volksvertegenwoordiger. Zij verwerkte in haar toespraak de pro-Palestijnse leus ""Van de rivier tot aan de zee"".

Deze leus wordt ook wel beschouwd als een oproep tot vernietiging van de staat Israël. ""Kwetsend en provocerend"", vindt voorzitter Katinka Eikelenboom. ""Zeker in het licht van toenemend antisemitisme in Nederland.""

15:45

Overleg tussen VS, Israël en Qatar, over gijzelaars en gevechtspauze Gaza

De premier van Qatar, Mohammed bin Abdulrahman bin Jassim al Thani, heeft vandaag in Doha overlegd met afgevaardigden van de Amerikaanse geheime dienst CIA en de Israëlische geheime dienst Mossad. Dat zegt een bron tegen persbureau Reuters.

Zij spraken volgens Reuters over een mogelijke deal om de gijzelaars in Gaza vrij te krijgen en een pauzering van de Israëlische aanvallen op de Gazastrook. Ook zou het gesprek zijn gegaan over noodhulp en de levering van brandstof aan de bevolking van de Gazastrook.

15:00

'Tien Palestijnen gedood bij Israëlische inval Jenin'

Bij een inval van het Israëlische leger in de stad Jenin en het vluchtelingenkamp daarbij op de bezette Westelijke Jordaanoever zijn tien Palestijnen omgekomen. Dat meldt het Palestijnse gezondheidsministerie. Ook zouden er ten minste twintig mensen gewond zijn geraakt.

Het Israëlische leger heeft gemeld dat het antiterroristische invallen uitvoerde in Jenin, maar gaf verder geen details.

Sinds 7 oktober zijn er ten minste 176 Palestijnen gedood op de bezette Westelijke Jordaanoever, aldus het Palestijnse gezondheidsministerie.

14:39

Autoriteiten Gaza: bijna 11.000 Palestijnen gedood

Bij Israëlische aanvallen op Gaza zijn sinds 7 oktober 10.812 Palestijnen gedood onder wie 4412 kinderen. Dat meldt het ministerie van Gezondheid in Gaza, dat onder gezag staat van Hamas.

Aan Israëlische kant staat het aantal doden op zo'n 1400. De meeste doden vielen bij de terreuraanslag van Hamas op 7 oktober.

13:24

Raketten afgevuurd richting Ashdod en omliggende steden

In de Israëlische kustplaats Ashdod en omliggende steden klinken sirenes vanwege raketten die worden afgevuurd, meldt The Times of Israel. Minstens twee raketten zouden zijn onderschept door raketafweersystemen. Over gewonden of schade is voorlopig niets bekend.

De Israëlische minister van Defensie Gallant zei eerder vandaag dat een van de doelstellingen van de grondoperatie van het leger in Gaza is om de raketaanvallen vanuit de Gazastrook tegen te gaan en ""de schijn van een gewoon leven"" in Israël mogelijk te maken. ""We bevinden ons in een langdurige oorlog, en economie is een belangrijke factor in de voortgang van de oorlog. We moeten zaken snel oplossen, ook al zijn ze niet perfect"", zei Gallant tijdens een ontmoeting met de hooggeplaatste politici en militairen.

Gallant zei dat de grondoperatie van het leger in Gaza ""een aanzienlijk deel"" van de dreiging voor het burgers onderdrukt heeft. ""De raketaanvallen van Hamas zijn tegenwoordig vooral bedoeld om de routine van het leven te verstoren"", zei hij. ""We moeten ervoor zorgen dat de burgers veilig zijn en een ononderbroken dagelijkse routine kunnen hebben.""

12:14

Video: Hamas deelt beelden van grondgevechten in Gaza

Beelden van grondgevechten in de Gazastrook komen nauwelijks naar buiten. Hamas deelde onderstaande beelden vannacht zelf.

11:57

Persbureau Reuters ontkent op de hoogte te zijn geweest van aanslagen van 7 oktober

Persbureau Reuters heeft vandaag elke suggestie ontkend dat het voorkennis heeft gehad van de aanslagen van Hamas in Israël op 7 oktober. In een verklaring reageert Reuters op een verhaal van HonestReporting, dat zichzelf een mediawaakhond noemt ""die Israël verdedigt tegen vooringenomenheid in de media"".

In het artikel waar Reuters aan refereert schrijft HonestReporting bijvoorbeeld: ""Is het denkbaar om aan te nemen dat 'journalisten' toevallig vroeg in de ochtend aan de grens verschenen, zonder voorafgaande coördinatie met de terroristen? Of maakten ze deel uit van het plan?""

""We zijn op de hoogte van een verhaal van HonestReporting en beschuldigingen tegen twee freelancefotografen die hebben bijgedragen aan de berichtgeving van Reuters over de aanval van 7 oktober"", reageert Reuters. ""Reuters ontkent categorisch dat het voorkennis had van de aanval of dat we op 7 oktober journalisten bij Hamas hadden ingehuurd. Reuters heeft foto's verkregen van twee in Gaza gevestigde freelancefotografen die op de ochtend van 7 oktober aan de grens waren, met wie het geen eerdere relatie had. De door Reuters gepubliceerde foto's zijn genomen twee uur nadat Hamas raketten had afgevuurd over Zuid-Israël en meer dan 45 minuten nadat Israël had gezegd dat gewapende mannen de grens waren overgestoken. Reuters-journalisten waren niet ter plaatse op de locaties waarnaar wordt verwezen in het HonestReporting-artikel.""

In het artikel van HonestReporting wordt ook persbureau AP genoemd. In gesprek met de Amerikaanse nieuwssite The Daily Wire ontkende een AP-woordvoerder gisteren al de insinuaties over voorkennis. ""De rol van AP is het verzamelen van informatie over belangrijke nieuwsgebeurtenissen over de hele wereld, waar ze ook plaatsvinden, zelfs als die gebeurtenissen gruwelijk zijn en massale slachtoffers veroorzaken. AP gebruikt beelden gemaakt door freelancers over de hele wereld, ook in Gaza.""

11:44

Britse minister: politie trekt pro-Palestina-betogers voor

De Britse minister van Binnenlandse Zaken heeft kritiek op het optreden van de politie bij pro-Palestina-demonstraties. In een opiniestuk in de krant The Times beschuldigt Suella Braverman het korps in Londen van een ""dubbele standaard"".

""Rechtse en nationalistische demonstranten die zich schuldig maken aan agressie worden terecht stevig aangepakt, maar pro-Palestijnse meutes die vrijwel hetzelfde gedrag laten zien worden grotendeels met rust gelaten, ook als ze duidelijk de wet overtreden"", schrijft Braverman. ""Ik heb met politiemensen en oud-politiemensen gesproken die dat ook hebben gezien.""

Aanleiding voor de brief is een besluit van de korpschef van de Londense politie Mark Rowley om een pro-Palestijns protest komende zaterdag in de hoofdstad niet te verbieden. Die dag wordt in Groot-Brittannië stilgestaan bij het einde van de Eerste Wereldoorlog en er wordt gevreesd dat de herdenkingen worden verstoord door het pro-Palestina-protest. De politie vroeg de organisatoren van de demonstratie om het protest op een ander moment te houden, maar die willen dat niet.

De politiechef wil de betoging alleen verbieden als de openbare orde ernstig verstoord dreigt te worden en daar is volgens hem nu geen sprake van. Dat leidde tot kritiek van premier Rishi Sunak, net als minister Braverman lid van de Conservatieve Partij. Hij heeft Rowley te kennen gegeven dat die verantwoordelijk wordt gehouden als er bij het protest van zaterdag problemen ontstaan.

11:11

Mensenrechtenorganisatie roept op tot staakt-het-vuren in Gaza

Een onmiddellijk staakt-het-vuren in Gaza is een absolute noodzaak. Dat heeft de secretaris-generaal van de Noorse Vluchtelingenraad (NRC), Jan Egeland, vandaag gezegd op een conferentie in Parijs. Frankrijk is vandaag gastheer van een internationale humanitaire conferentie over Gaza.

""We kunnen geen minuut langer wachten op een humanitair staakt-het-vuren of opheffing van de belegering, wat een collectieve straf is"", zei Egeland. ""Zonder staakt-het-vuren, opheffing van de belegering en willekeurige bombardementen en oorlogvoering zal het verlies van mensenlevens voortduren.""

Afgelopen weekend werden de Verenigde Staten en Arabische landen het niet eens over de noodzaak van een onmiddellijk staakt-het-vuren in de Gazastrook. Volgens de Amerikaanse minister van Buitenlandse Zaken Blinken kan Hamas profiteren van een wapenstilstand door zich te hergroeperen en nieuwe aanvallen uit te voeren. Wel zei hij ""humanitaire gevechtspauzes"" te willen instellen, die minder ver gaan dan een bestand. Gevechtspauzes kunnen volgens de VS gebruikt worden om Gazanen te beschermen, hulp Gaza in te krijgen en buitenlanders het gebied uit te krijgen.

De Franse president Macron zei vandaag ook dat er zeer snel een ""humanitaire pauze"" moet komen in Gaza, maar dat er ook naar een staakt-het-vuren toegewerkt moet worden. ""Burgers moeten worden beschermd, dat is onmisbaar, niet onderhandelbaar en een onmiddellijke noodzaak"", voegde hij eraan toe.

10:37

'65 mensen omgekomen in Jabalia'

Palestijnse bronnen zeggen dat er sinds afgelopen nacht zeker 65 mensen zijn omgekomen in het vluchtelingenkamp Jabalia bij Gaza-Stad. Het Palestijnse persbureau Wafa, gelieerd aan de Palestijnse Autoriteit, meldt ook ruim 100 gewonden.

Het Israëlische leger zegt dat bij gevechten bij Jabalia ""terroristen zijn uitgeschakeld"", zonder een aantal te geven. Ook zouden veel wapens zijn gevonden en tunnelschachten zijn blootgelegd. Ook het zuiden van de Gazastrook, waar veel Palestijnen op aanwijzing van Israël naartoe zijn gevlucht, is bestookt. Volgens Wafa kwamen bij Khan Younis zes mensen om het leven.

10:05

Israël: corridor naar zuiden weer open

Het Israëlische leger zegt dat het een humanitaire corridor opent in het noorden van de Gazastrook. Op X meldt een woordvoerder van het leger dat Israël tussen 10.00 en 16.00 uur lokale tijd de corridor opent voor verkeer in zuidelijke richting.

De woordvoerder zegt in het Arabisch dat gisteren zo'n 50.000 inwoners van Gaza naar het zuiden zijn gegaan en roept anderen op dat voorbeeld te volgen. ""Luister niet naar wat sommige Hamas-leiders zeggen vanuit hun hotels in het buitenland of vanuit de ondergrondse plekken die ze voor zichzelf en hun familieleden hebben geregeld"", klinkt het.

""Profiteer voor uw veiligheid van de opening van Salah a-Din om naar het zuiden te trekken, voorbij Wadi Gaza."" Het leger heeft gewaarschuwd dat Noord-Gaza een strijdgebied is. Dat betekent niet dat het leger niet actief is in het zuiden. Al Jazeera meldde eerder op basis van Palestijnse media dat bij een Israëlische luchtaanval op een woongebouw in het zuidelijke Khan Younis zes mensen zijn gedood.

Het leger van Israël zei gisteren Gaza-Stad te hebben omsingeld en riep inwoners toen ook op de stad te verlaten. Hulpverleners hebben gewaarschuwd dat zieken en gewonden, maar bijvoorbeeld ook premature baby's Gaza-Stad niet kunnen verlaten.

08:58

Leger Israël: 'Buitenpost Hamas ingenomen'

Het Israëlische leger meldt op X dat zijn militairen een buitenpost van Hamas in Jabalia, in het noorden van Gaza, hebben ingenomen. Dat zou zijn gebeurd na gevechten die tien uur duurden. Hierbij zijn ""terroristen uitgeschakeld, veel wapens in beslag genomen en tunnelschachten blootgelegd, waaronder een schacht in de buurt van een kleuterschool die naar een uitgebreide ondergrondse route leidde"", aldus het leger.

Het Palestijnse persbureau Wafa meldde eerder dat Israëlische vliegtuigen een huis in het vluchtelingenkamp Jabalia hadden gebombardeerd en verwoest, terwijl mensen vastzaten onder het puin. Er werd ook gezegd dat tientallen mensen gewond zijn geraakt in Gaza-Stad. De berichten kunnen niet onafhankelijk worden geverifieerd.

Het Israëlische leger zei eerder ook dat Hamas de controle over Noord-Gaza heeft verloren en dat Israëlische troepen Gaza-Stad zijn binnengetrokken.

08:21

Herdenking Kristallnacht extra beladen door oorlog: 'Nog nooit zoveel aanmeldingen'

De oorlog tussen Israël en Hamas maakt ook in Nederland veel los. Betrokken instanties zeggen dat sommige moslims en Joden in Nederland zich onveiliger voelen sinds het uitbreken van de oorlog, en de actuele situatie heeft ook zijn uitwerking op de herdenkingen van Kristallnacht, vandaag 85 jaar geleden. Op sommige plaatsen is de belangstelling groter dan ooit, op andere plekken wordt het programma juist (deels) geschrapt.

Lees over de Kristallnachtherdenkingen in het land in het artikel hieronder: 

08:01

Leger Israël toont video van tunnels in Gaza

Het leger van Israël heeft op X een video gedeeld van militairen die tunnels in Gaza betreden die gebruikt zouden worden door Hamas. Het leger zegt bezig te zijn met het ""blootleggen en vernietigen van de terroristische infrastructuur van Hamas in Gaza, inclusief tunnels"".

Israel Defense Forces

@IDF

IDF combat engineers are currently working to expose and destroy Hamas terrorist infrastructure in Gaza, including tunnels. Water and oxygen storage discovered inside the tunnels indicates Hamas' preparations for prolonged stays underground.

130 tunnel entrances have been… https://t.co/PBmemkKujL https://t.co/McuxQHc1b2

4:40

9 november 2023

Er zouden water en zuurstofflessen zijn ontdekt in de tunnels, wat er volgens het leger op wijst dat Hamas is voorbereid op een langdurig verblijf onder de grond. Het Israëlische leger zegt sinds het begin van de oorlog 130 tunnelingangen te hebben verwoest.

06:42

'Zes doden bij aanval woongebouw bij Khan Younis'

Bij een Israëlische luchtaanval op een woongebouw in Khan Younis, in het zuiden van Gaza, zijn zes mensen gedood. Dit meldt Al Jazeera, daarbij verwijzend naar het Palestijnse nieuwsagentschap Wafa. ""Civiel verdedigings- en ambulancepersoneel hebben de lichamen geborgen van zes mensen die zijn omgekomen na een Israëlische aanval op een woongebouw in de stad Bani Suhaila, ten oosten van de stad Khan Younis in het zuiden van Gaza"", schrijft Al Jazeera.

Israël blijft luchtaanvallen uitvoeren op gebouwen in het zuiden van Gaza, ondanks dat het de Palestijnen opdracht heeft gegeven vanuit het noorden naar het zuiden te evacueren.

Israël heeft nog niet op de berichten over de luchtaanval gereageerd.

06:00

Twee derde Nederlanders wil staakt-het-vuren in Gaza

Een maand na de aanval van Hamas worden Nederlanders in representatief onderzoek van bureau I&O Research iets kritischer over de rol van Israël. Nog altijd leggen zij de verantwoordelijkheid voor het verloop van de oorlog in grote meerderheid bij Hamas: 74 procent denkt er zo over. Daarna volgen op afstand Israël met 45 procent en meer nog premier Netanyahu met 51 procent als verantwoordelijken.

Ook vindt ruim twee derde (68 procent) dat Israël het recht heeft zich te verdedigen. Maar bijna de helft (48 procent) is het inmiddels eens met de stelling dat ""de militaire reactie van Israël op de aanvallen van Hamas buitenproportioneel"" is. Dat was bij vorig onderzoek twee weken geleden 43 procent. 19 procent is het niet eens met deze stelling.

Daarnaast vindt 65 procent dat er een staakt-het-vuren moet komen in Israël en de Gazastrook en 70 procent dat ""Israël veel meer humanitaire hulp de Gazastrook moet binnenlaten"".

02:09

'Aanval op Israël was goed geplande operatie, bloedbad noodzakelijk'

De aanval op Israël was ""een goed voorbereide operatie"". Hamas-leiders noemen het aangerichte bloedbad de ""noodzakelijke prijs die moest worden betaald om de status quo te doorbreken"". Dat schrijft de New York Times, die sprak met leiders van Hamas in Qatar, waar de terreurbeweging zijn hoofdkwartier heeft.

""Het is het begin van een nieuw, vijandiger hoofdstuk in de strijd tegen Israël"", zegt Khalil al-Hayya tegen de krant. De aanval was nodig om het hele perspectief te veranderen en niet alleen maar tot een botsing te komen, zegt hij. ""We zijn erin geslaagd de Palestijnse zaak weer op de kaart te zetten en nu is er voor niemand in de regio meer rust.""

Een media-adviseur van Hamas, Taher El-Nounou, zegt: ""Ik hoop dat de staat van oorlog met Israël permanent wordt aan alle grenzen en dat de Arabische wereld aan onze kant staat.""

Uit gesprekken die de krant de afgelopen weken voerde met Hamas-leiders en met Hamas-'watchers' blijkt dat de aanval van 7 oktober in kleine kring is voorbereid. De commandanten die de aanval planden en uitvoerden, deelden de details niet met hun politiek vertegenwoordigers in het buitenland of met bondgenoten als Hezbollah. Daardoor werden ook deze verrast door de schaal en het bereik van de aanval.

Lees hier verder:

02:06

Vrijwilligers onderhouden kibboetsen na aanval van 7 oktober

02:05

Weer protest bij centraal station Amsterdam

Opnieuw hebben naar schatting enkele honderden demonstranten zich verzameld bij het centraal station van Amsterdam. Ze roepen leuzen als ""Netanyahu terrorist"". Ook gisteren werd er gedemonstreerd bij het station. Toen riepen tientallen pro-Palestijnse demonstranten onder andere ""No justice, no peace"".

De demonstranten roepen op tot een staakt-het-vuren en vragen aandacht voor het lot van de Palestijnen in de Gazastrook.

Het is de bedoeling om de komende weken iedere dag te demonsteren, zeggen de actievoerders.

02:05

Israël: Hamas is controle over noorden Gaza kwijt

Het Israëlische leger zegt dat Hamas geen controle meer heeft over het noorden van de Gazastrook. Ook zegt een woordvoerder dat er geen staakt-het-vuren komt in Gaza, maar dat Israël wel doorgaat met humanitaire pauzes, net zoals er volgens hem gevechtspauzes zijn om mensen uit het noorden te laten vertrekken.

Vandaag zijn opnieuw duizenden mensen van het noorden naar het zuiden van de Gazastrook gegaan, zegt legerwoordvoerder Hagari. ""We hebben 50.000 mensen zien weggaan. Ze vertrekken omdat ze inzien dat Hamas de controle in het noorden kwijt is en verder kwijt zal raken.""

Er zou een hele divisie van het leger betrokken zijn bij de grondoorlog. Dat zijn ten minste 10.000 militairen. Volgens het leger is het de eerste keer sinds de Libanonoorlog in 1982 dat een hele divisie reservisten in vijandelijk gebied is ingezet. De divisie bestaat volgens de woordvoerder uit vier infanteriebrigades en een pantserbrigade. Daarnaast zijn nog andere troepen ingezet.

02:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42790601,Limburg wil gezondheidsonderzoek naar Chemelot,NOS.nl,2023-11-10,"De provincie Limburg wil een onderzoek naar de invloed van industrieterrein Chemelot op de gezondheid van omwonenden en werknemers op het terrein. In een motie verzoeken Provinciale Staten het college om aan het kabinet te vragen de effecten van Chemelot in kaart te brengen.

Onlangs kondigde het kabinet aan dat het wil laten onderzoeken wat de gezondheidseffecten zijn van chemiebedrijf Chemours in Dordrecht. Limburg wil dat in dat onderzoek ook Chemelot in Geleen wordt meegenomen.

Het college van Gedeputeerde Staten zegt dat het de behoefte aan een onderzoek onderschrijft en daarover in gesprek gaat met het kabinet.

Rekenkamer

Chemelot ligt als industrieterrein ingeklemd tussen de gemeenten Sittard-Geleen, Stein en Beek. In die drie gemeenten wonen ruim 130.000 mensen. Politieke partijen als PvdA, SP, D66 en Partij voor de Dieren vrezen dat stoffen die bedrijven op Chemelot uitstoten slecht zijn voor de gezondheid van de inwoners.

In de motie waarin ze vragen om het onderzoek verwijzen de partijen ook naar een rapport van de Zuidelijke Rekenkamer. Die was vorig jaar nog kritisch op het toezicht en de handhaving door de provincie. De Rekenkamer zei dat veel overtredingen niet worden geconstateerd.

Miljoenenboetes geëist na incidenten

Chemelot en vier bedrijven op het industrieterrein staan momenteel voor de rechter vanwege meerdere ernstige incidenten. Maandag eiste het Openbaar Ministerie nog een boete van 25 miljoen euro tegen het chemiebedrijf Sabic vanwege vier incidenten. Het OM noemt het bedrijf amateuristisch als het gaat om veiligheid. Bij een incident in 2016 ontstond brand bij een tank met daarin een chemische stof. Twee mensen raakten zwaargewond, een van hen overleed later in het ziekenhuis.

Vandaag eiste het OM tegen de chemiebedrijven AnQore en OCI boetes van 2,5 miljoen euro. Het OM zegt dat AnQore te weinig heeft gedaan om een groot blauwzuurlek te voorkomen. Toen in 2015 een groot lek ontstond, drukte niemand op de alarmknop. De advocaat van AnQore noemt het een gering incident en verwijt justitie stemmingmakerij. Hij vindt de boete die het OM eist exorbitant hoog.

Het Chemelot-complex telt zestig chemiebedrijven en is daarmee een van de grootste chemische industrieterreinen in Europa.",2023-01-01,2023-11-01,2023-11-06
42790660,Omtzigt blijft het liefst in de Kamer • Van der Plas in NOS Radio 1 Journaal,NOS.nl,2023-11-10,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

07:23

De BoerBurgerBeweging (BBB): luisteren naar het platteland

De BoerBurgerBeweging (BBB) bestaat nog niet lang. De partij werd in 2019 opgericht door onder anderen het gezicht van de partij, Caroline van der Plas. De boerenprotesten tegen het stikstofbeleid waren net begonnen en de BBB steunde die (maar nam afstand van al te radicale uitingen). De partij vindt dat er te weinig wordt geluisterd naar de mensen op het platteland.

Bij de verkiezingen in 2021 haalde BBB 1 zetel in de Tweede Kamer. Van der Plas werd al snel een BN'er, die met haar pragmatische 'boerenverstand'-standpunten de boel wist op te schudden. Bij de Provinciale Statenverkiezingen, eerder dit jaar, won de BBB met overmacht. De partij werd in alle provincies en in de Eerste Kamer in één klap de grootste en daardoor een factor van belang in de Nederlandse politiek.

07:15

Caroline van der Plas in het kort, om 8.30 uur in NOS Radio 1 Journaal

BBB-lijsttrekker Caroline van der Plas (56) groeide op in Deventer. Ze heeft een Ierse moeder, vandaar dat haar op z'n Engels wordt uitgesproken. Ze was een poos communicatieadviseur voor de agrarische sector en merkte toen dat boeren ""te weinig weerwoord"" hadden tegen 'stadse' partijen die de veestapel willen inkrimpen.

Ze was actief lid van het CDA, maar ook die partij deed wat haar betreft te weinig voor de mensen op het platteland. Daarom besloot ze een eigen partij te beginnen: de BoerBurgerBeweging. Van der Plas viel meteen op door haar geheel eigen stijl van politiek bedrijven, waarbij ze zich niks aantrekt van 'regeltjes'.

Mocht haar partij het Torentje veroveren, dan bedankt ze voor de eer om premier te worden. Niets voor haar, zegt ze, om in nette kleren de wereld over te vliegen.

07:08

Podcast De Campagne Stemming over de kritiek op Omtzigt 

In de dagelijkse podcast De Campagne Stemming staan Xander van der Wulp en Joost Vullings stil bij de aanval van VVD en GroenLinks-PvdA op NSC. En ze gaan ook in op de manier waarop NSC-voorman Omtzigt daarop reageert.

Verder hebben Van der Wulp en Vullings gemerkt dat SP-lijsttrekker Marijnissen contact heeft gehad met GroenLinks-PvdA-voorman Timmermans.

07:05

Samenvatting van donderdag 

Pieter Omtzigt heeft de afgelopen tijd de premiersvraag liever niet willen beantwoorden, maar gisteren gaf de NSC-leider meer duidelijkheid, mede op aandringen van andere politieke partijen. Hij wil het liefst geen premier worden maar in de Tweede Kamer blijven, als fractievoorzitter van NSC. ""Ik heb de stellige voorkeur om in de Tweede Kamer te blijven en die voorkeur heb ik al heel lang"", zei hij in Op1.

Omtzigt weet naar eigen zeggen nog niet wie namens zijn partij premier moet worden mocht hij de Tweede Kamerverkiezingen winnen. Hij wil eerst wachten op de uitslag.

Eerder op de dag hadden VVD-lijsttrekker Yesilgöz en GroenLinks-PvdA-lijsttrekker Timmermans de aanval op de NSC-leider geopend. Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen, moet je ook keuzes maken.""

De SP wil meeregeren. In Nieuwsuur vertelde partijleider Marijnissen hoe ze meer zetels wil halen.

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790672,Omtzigt dacht dat vraag over premierschap 'wel zou overwaaien',NOS.nl,2023-11-09,"Bij televisieprogramma Op1 werd opnieuw aan Pieter Omtzigt gevraagd hoe hij denkt over een mogelijk premierschap. Een vraag waarvan Omtzigt dacht dat die wel zou ""overwaaien"". Hij gaf aan de stellige voorkeur te hebben om fractievoorzitter te worden.",2023-01-01,2023-11-01,2023-11-06
42790722,Huis van PVV-Statenlid in Friesland opnieuw beklad,NOS.nl,2023-11-09,"De stenen poort voor het huis van PVV-Statenlid Harrie Graansma in het Friese dorp Boelenslaan is beklad met leuzen. Het Statenlid heeft aangifte gedaan, schrijft partijleider Geert Wilders op X.

In rode verf staat onder meer ""PVV weg ermee"" en ""stap op"" op de witte muur. ""Het is een sneue zaak, zegt Harrie Graansma tegen Omrop Fryslân. ""Het is de derde keer al. Maar we maken er geen drama van. De pot witte verf staat nog klaar.""

Geert Wilders deelt foto's van de leuzen op X: 

Geert Wilders

@geertwilderspvv

Bij een van onze PVV-Statenleden in Friesland thuis begint de ellende weer. Er is aangifte gedaan. https://t.co/Joe2dSpkbg

12:47

9 november 2023

Vier jaar geleden werd dezelfde muur ook beklad met leuzen. Toen waren de teksten gericht aan de zoon van Harrie Graansma, Jeffrey Graansma, die op de kandidatenlijst van de PVV in Friesland stond. Dat gebeurde kort voor de Provinciale Statenverkiezingen in 2019.

Partijleider Geert Wilders noemde dat toen ""walgelijk en onacceptabel"". Jeffrey Graansma is inmiddels raadslid in de gemeente Achtkarspelen.",2023-01-01,2023-11-01,2023-11-06
42790729,Verstappen eerste Nederlander sinds 1960 met solo-cover op Time Magazine,NOS.nl,2023-11-09,"Poserend in raceoverall en daaronder de alleszeggende tekst 'Niet te stoppen' siert racefenomeen Max Verstappen de nieuwste cover van het vermaarde Amerikaanse opinietijdschrift Time Magazine.

Hij is de eerste Nederlander die deze eer solo ten beurt valt sinds Shell-directeur John Loudon in 1960. Politicus Geert Wilders stond in 2017 op de cover, maar dat deed hij toen samen zijn Franse collega Marine Le Pen, ter promotie van een artikel over de opkomst van populisme. Slechts acht Nederlanders gingen de coureur voor in de geschiedenis van het inmiddels honderd jaar oude magazine. Verstappen is de eerste Nederlandse sporter.

Het zegt iets over de internationale statuur van de drievoudig wereldkampioen Formule 1. Met de Grand Prix van Las Vegas in aantocht wist Time Magazine Verstappen te strikken voor een interview, waarvan de Nederlander er - naast de verplichte persconferenties tijdens Grand Prix-weekenden - maar weinig geeft. Mede dankzij het succes van de Netflix-serie Drive to Survive zijn de Formule 1 en Verstappen ook in Amerika 'hot'.

Dit is de cover van de editie waarop Verstappen op de voorkant prijkt:

TIME

@TIME

Before Formula One takes over Las Vegas, Max Verstappen talks to @seanmgregory about his dominance, ""Drive to Survive,"" and what might make him walk away from the sport https://t.co/Igz098iocE https://t.co/UX35sCa3Wo

13:03

8 november 2023

Met ""ik heb er helemaal geen behoefte aan om rond te hangen tussen bekende filmsterren"" maakt Verstappen in het interview duidelijk dat hij de tegenpool is van zevenvoudig wereldkampioen en rivaal Lewis Hamilton, een stijlfanaat die graag modeshows afloopt. Op alle glitter en glamour in Las Vegas zit hij op voorhand niet te wachten.

Vooral in de passage over de periode waarin hij als jonge kartcoureur de Europese circuits af reisde, zegt Verstappen iets waar hij zich maar zelden over uit laat: ""Op jonge leeftijd zag ik andere kinderen die aan het spelen waren, niet bezig met hun toekomst. Maar mijn vader (voormalig Formule 1-coureur Jos Verstappen, red.) had een plan. En daar moest ik me aan houden.""

""Soms vond mijn vader dat ik een beetje lui was. Daar hadden we zeker wel eens discussies over"", vertelt Verstappen, gevraagd naar de momenten waarop de spanning tussen de fanatieke vader en zijn racende zoon opliep.

Zoals toen Verstappen junior op 14-jarige leeftijd tijdens een kartrace in Napels werd ingehaald, dat probeerde te herstellen met een risicovolle actie en vervolgens crashte. Jos Verstappen was furieus en negeerde zijn zoon tijdens een stop bij een tankstation. ""Hij wilde praten, ik niet"", zegt Jos in het artikel in Time Magazine. ""Als je je mond niet houdt, zet ik je uit de auto.""

Fysiek contact is er volgens senior nooit geweest. Verstappen heeft Max maar één keer een tik gegeven; op zijn helm, voor een race in Engeland. ""Die had hij toen even nodig. En hij won toen wel.""

De acht Nederlanders die Max Verstappen voorgingen op de cover van Time Magazine: ingenieur Anthony Fokker (1923), Koningin Wilhelmina (1935 ,1939 en 1946), minister Hubertus van Mook (1941), luitenant-generaal Hein ter Poorten (1942), admiraal Conrad Helfrich (1942), Koningin Juliana (1948), Shell-topman John Loudon (1960) en politicus Geert Wilders (samen met Marine Le Pen in 2017).

De soms Spartaanse raceopvoeding is niet voor niets geweest. Inmiddels is de 26-jarige coureur drie Formule 1-titels, 52 grandprix-overwinningen en talloze records verder en domineert hij in zijn superieure Red Bull de koningsklasse van de autosport zoals Michael Schumacher en Lewis Hamilton dat voor hem deden.

Over de voorspelbaarheid in de Formule 1 dit seizoen - hij won al zeventien van de twintig races - moet je bij Verstappen niet aankomen. ""De NBA heeft het ook overleefd toen de Chicago Bulls domineerden"", zegt hij in het artikel. ""Later zouden de mensen zeggen: dat was geweldig. Als je een echte fan van de sport bent, moet je het gewoon kunnen waarderen dat een team het zo goed.""",2023-01-01,2023-11-01,2023-11-06
42790734,Lastig bezoek van Erdogan aan Duitsland door meningsverschillen over Gaza ,NOS.nl,2023-11-17,"De Turkse president Erdogan heeft een kort bezoek gebracht aan Duitsland, waar hij sprak met president Steinmeier en bondskanselier Scholz. Het was zijn eerste bezoek aan Duitsland in bijna vier jaar. De reis werd overschaduwd door de uiteenlopende standpunten van beide landen over de oorlog tussen Israël en Hamas.

Erdogan trok de afgelopen weken steeds feller van leer tegen Israël. Hij veroordeelde weliswaar de terroristische aanslag van Hamas op 7 oktober, maar noemde Israël deze week een ""terroristische staat"" die alle inwoners van Gaza wil vernietigen. Hamas-militanten zijn in zijn ogen ""verzetsstrijders"" die hun land en volk proberen te beschermen.

Dat viel verkeerd bij Scholz en veel andere Duitse politici. Duitsland is een trouwe bondgenoot van Israël; het land zegt dat Israël het recht heeft zichzelf te verdedigen. Ook verzetten de Duitsers zich tegen een staakt-het-vuren. Berlijn zet zich wel in voor hulp aan burgers in Gaza en pleit voor humanitaire gevechtspauzes.

Moeilijke momenten

Tijdens de persconferentie hielden beide regeringsleiders het netjes. ""Het is geen geheim dat we voor een deel zeer verschillende opvattingen hebben over het conflict"", zei Scholz. ""Zeker op moeilijke momenten moeten we met elkaar praten.""

Erdogan zocht naar overeenkomsten. ""Als we met Duitsland een humanitair staakt-het-vuren tot stand kunnen brengen, dan kunnen we de regio redden."" Beide politici waren het er ook over eens dat er op de lange termijn een tweestatenoplossing nodig is.

Turkse wortels

Maar de Turkse president verwees ook naar de Tweede Wereldoorlog. ""Ik spreek vrijuit, omdat we Israël niets verschuldigd zijn. Wie dat wel heeft, kan niet vrijuit praten.""

Erdogan was al maanden geleden al uitgenodigd voor een bezoek aan Duitsland, naar aanleiding van zijn overwinning bij de verkiezingen. De twee landen zijn erbij gebaat om de relatie goed te houden, alleen al omdat er in Duitsland drie miljoen mensen wonen met Turkse wortels.

Correspondent Charlotte Waaijers:

""Vanuit de Joodse gemeenschap en uit linkse hoek kwamen er oproepen om het bezoek van Erdogan af te zeggen. Tegelijk was hier ook te horen dat het belangrijk is om met elkaar in gesprek te blijven, ook omdat Turkije voor Duitsland een belangrijke partner is.

Duitsland hoopt bijvoorbeeld met Turkije zaken te doen om de toestroom van migranten af te remmen, zoals eerder gebeurde met de Turkije-deal. Daar zouden geld of soepelere visumeisen voor Turken tegenover kunnen staan. De Turkse economie staat er slecht voor, daarom ziet Duitsland kansen om afspraken te maken.""",2023-01-01,2023-11-01,2023-11-13
42790756,Yesilgöz: 'VVD te veel met zichzelf bezig geweest' • Omtzigt en Timmermans bij Op1,NOS.nl,2023-11-17,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

22:34

Omtzigt: verhaal van VVD 'beter luisteren' is te mager

Bij Op1 zijn NSC-leider Omtzigt en GroenLinks-PvdA-leider Timmermans te gast en een van de onderwerpen is de koers van VVD-leider Yesilgöz, die vooral hamert op de toekomst. Ze zegt de fouten van de kabinetten-Rutte wel te erkennen, maar hamert ook op ""vooruit kijken"". Voor Timmermans is het VVD-verhaal een reden om liever niet met de VVD te gaan regeren. Omtzigt vindt dat de VVD-leider geen sterk verhaal heeft wat betreft de lessen trekt uit de toeslagenaffaire. ""Het gaat erom, wat leer je er nu van. Beter luisteren is echt te mager.""

22:19

Yesilgöz kiest voor coalitie met NSC en BBB, 'wel heel conservatief'

In Nieuwsuur wordt VVD-lijsttrekker Yesilgöz, net als de andere lijsttrekkers, gevraagd naar welke partijen ze zou kijken voor een mogelijke coalitie. Ze kiest zoals verwacht voor NSC en BBB. ""Het wordt dan allemaal wel heel conservatief, maar dan hebben ze mij voor de progressieve balans"", zegt ze over die samenstelling.

Meer partijen wil ze eigenlijk niet noemen. ""Je zou er het CDA aan kunnen toevoegen, maar daarna is het aan de kiezer."" Voor een coalitie met GroenLinks-PvdA ziet de VVD-leider veel problemen. ""Die verschillen zijn wel heel groot, dat wordt echt lastig. 25 miljard ophalen bij de mensen thuis, dat is wel heel flink. Dat ga ik niet doen.""

22:07

VVD-lijsttrekker noemt seponeren aangifte journalist 'zeer pijnlijk'

De politie heeft de aangifte van een journalist afgelopen zomer tegen de perschef van de VVD niet verder onderzocht, meldt Nieuwsuur. De zaak werd geseponeerd omdat de perschef excuses had aangeboden via sociale media, maar de politie controleerde niet of de journalist daarmee akkoord ging.

De journalist van een communistisch Youtube-kanaal deed aangifte nadat de perschef van de VVD zijn microfoon uit zijn handen had getrokken toen hij VVD-fractievoorzitter Hermans wilde bevragen.

""Dit is heel pijnlijk"", zegt Yesilgöz van de VVD in Nieuwsuur. ""Journalisten moeten altijd hun werk kunnen doen en dit is niet zomaar iets."" Ze zegt dat ze vanuit haar rol als demissionair minister van Justitie in gesprek gaat met de politie waarom de zaak niet verder is onderzocht. ""En ook wat ze nodig hebben om te voorkomen dat dit weer gebeurt.""

21:48

'VVD heeft het echt niet goed gedaan richting ondernemers'

VVD-lijsttrekker Yesilgöz zegt in Nieuwsuur dat haar partij de afgelopen jaren het ""echt niet goed heeft gedaan richting ondernemers"". ""Wat je heel erg in de politiek ziet, is dat op het moment dat er iets veranderd moet worden, je het heel erg zoekt in alleen maar regels bedenken"", zegt ze over de regeldruk vanuit de overheid.

Ze zegt dat die erger was geweest als haar partij niet had meegeregeerd. ""Wij zijn er inderdaad onderdeel van geweest, maar als de VVD daar niet bij had gezeten was het nog veel erger.""

21:40

Yesilgöz: 'VVD te veel met zichzelf bezig geweest'

Volgens VVD-lijsttrekker Yesilgöz is haar partij in de jaren dat die in een kabinet zat ""te veel met zichzelf"" bezig geweest.

""Als je verantwoordelijkheid neemt, een stap naar voren doet, gaan er ook dingen mis. We zijn niet de enigen geweest, daar waren ook anderen bij. Als ik uitzoom, is het vooral dat we niet op tijd naar mensen hebben geluisterd en dat is ook met jezelf bezig zijn"", zegt Yesilgöz in Nieuwsuur over onder meer de toeslagenaffaire en de aardbevingen door de gaswinning in Groningen.

""Als het beleid anders uitpakt of mensen zeggen: het beschermt mij niet, dan moet je sneller schakelen."" Ze wijst op de onderzoeken die zijn ingesteld na onder meer de toeslagenaffaire. ""Daar zal ik elke les die daarvan geleerd moet zijn meenemen.""

Yesilgöz zegt nog steeds de PVV niet uit te sluiten als mogelijke coalitiepartner. Maar ze zegt daar opnieuw bij dat ze grote verschillen ziet in de standpunten van haar partij en die van Wilders. ""En die gaan verder dan alleen het islam-standpunt: hij ontkent klimaatverandering en dan maak je ons gelijk in een klap afhankelijk van een land als bijvoorbeeld Rusland. Hij wil een Nexit"", zegt de VVD-lijsttrekker.

21:05

Yesilgöz (VVD) in Nieuwsuur

VVD-lijsttrekker Yesilgöz is te gast in Nieuwsuur. Het gesprek is live te volgen vanaf 21.30 uur op NPO 2, en via de NOS-app en NOS.nl .

Nieuwsuur

@Nieuwsuur

Straks om 21.30 uur in #Nieuwsuur op @NPO2:
▶️Verkiezingsuitzending: VVD-lijsttrekker @DilanYesilgoz
▶️Met vragen uit haar achterban en een analyse van @noorlanderarjan https://t.co/7jsgnWzTPF

20:59

17 november 2023

20:45

Rondje Binnenhof #54: Komt 't goed tussen Timmermans en Omtzigt?

Rondje Binnenhof verplaatst zich deze week naar het Mediapark, waar een paar lijsttrekkers in debat gaan. Marleen en Gerri moeten rennen om Omtzigt en Timmermans te spreken. Xander kijkt ondertussen met een broodje paling naar de laatste peilingen. Komt er nog een verrassing?

19:26

Jetten: D66 gaat profiteren van VVD die bereid is om met PVV samen te werken

D66-leider Jetten denkt dat zijn partij nog ""enorm kan profiteren"" van de VVD die samenwerking met de PVV in een mogelijk nieuw kabinet niet uitsluit. Vanaf het begin van de campagne zegt VVD-lijsttrekker Yesilgöz ""geen enkele partij"" uit te willen sluiten, dus ook niet Wilders.

""We horen Yesilgöz niet de deur op een kier, maar wagenwijd openzetten voor Wilders. Ik denk dat de liberale kiezer nog het verschil kan gaan maken"", zegt Jetten in Khalid & Sophie. ""Die kan kiezen voor extreemrechts, maar ook voor progressieve liberalen en zo een kabinet met Wilders voorkomen. Mind you: wij gaan als D66 enorm profiteren omdat Yesilgöz bereid is om met Wilders in een kabinet te stappen.""

ChristenUnie-lijsttrekker Bikker zit ook aan tafel bij het tv-programma en zegt de zorgen van de PVV-kiezer wel te begrijpen. ""Maar dan zeg ik: kies dan voor politici die met oplossingen komen, en geen stoere praat.""

Ze komt ook terug op de aanval van Wilders gisteren in het SBS-debat. De PVV-voorman bekritiseerde Timmermans van GroenLinks-PvdA over het wachtgeld dat hij ontvangt van de Europese Commissie. ""Dat was op de man en vind ik niet oké"", zegt Bikker daarover.

18:47

Bontenbal: Kamer ook aan de slag om vertrouwen te herstellen

De drie uitgenodigde partijen zijn het er ook over eens dat het verloren vertrouwen van de burger in de overheid en de politiek herwonnen moet worden, maar hoe?

CDA-lijsttrekker Bontenbal steekt de hand in eigen boezem en benadrukt dat de Tweede Kamer ook wel wat kan doen. De Kamerleden dienen iedere dinsdag honderden moties in die volgens hem ""overbodig, onbetaalbaar en ondoordacht"" zijn. ""We moeten niet met de vinger naar anderen wijzen, maar zelf bedenken wat we beter kunnen doen. We moeten ook niet voor elke wissewasje naar de interruptiemicrofoon lopen.""

De ChristenUnie vindt dat burgers minder belast moeten worden met het invullen van allerlei paperassen. ""Sommige mensen zijn er vier uur per week mee bezig."" SP-leider Marijnissen hamert erop dat de VVD vooral niet terug moet in het kabinet. ""De problemen zijn de afgelopen jaren niet opgelost.""

18:29

VVD-posters overplakt zodat ze van FvD lijken

In Rotterdam zijn veel verkiezingsposters van de VVD overplakt met een sticker, waardoor ze nu van Forum voor Democratie lijken. De eerste V is daarbij veranderd in een F. De campagneborden zijn eigenlijk voor kandidaat-Kamerlid Van Groningen van de VVD, die nu nog raadslid is in Rotterdam.

18:23

SP, CDA en CU debatteren over aanpak woningnood

In het tv-programma EenVandaag is er een debat met een aantal kleinere partijen die aanstaande maandag bij het grotere EenVandaag-debat niet mogen meedoen. Het eerste thema is wonen. De partijen vinden alle drie dat er meer gebouwd moet worden.

Het bouwen van nieuwe wijken en een 'straatje erbij', zoals de ChristenUnie voorstelt, duurt even. ""Het heeft tijd nodig"", benadrukt CDA-leider Bontenbal. Dit kabinet heeft onder leiding van CDA-minister De Jonge volgens hem heel wat gedaan om de 'regie' terug te pakken en de woningmarkt niet meer over te laten aan de markt. De SP vindt de inzet van het kabinet onder de maat, maar dat noemt het CDA onterecht.

De SP heeft wel een plan dat volgens die partij snel kan werken; leegstaande panden ombouwen tot woningen. Er staan volgens de SP 60.000 panden leeg. ""Dat is net zo veel als de stad Eindhoven."" Verder zijn de drie partijen het eens dat de woningnood aangepakt kan worden door het beperken van arbeidsmigratie.

EenVandaag

@EenVandaag

Hoe denken SP, ChristenUnie en CDA over de wooncrisis en het wantrouwen in de politiek? Kijk hier het debat in EenVandaag terug https://t.co/Rp6EKpP1jP

19:05

17 november 2023

18:06

Spanning in campagneteams loopt op

Achter elke lijsttrekker staat een campagneteam, bij de ene partij wat groter en professioneler dan bij de andere. Bij al die teams loopt de temperatuur nu maximaal op. Al het voorwerk is gedaan, nu komt het aan op de vaak allesbeslissende laatste campagnedagen.

Lees hier hoe de campagne tot nu toe verloopt:

17:57

Om 19.00 uur op NPO Politiek en Nieuws: Het Grote Jongeren Verkiezingsdebat

In het Grote Jongeren Verkiezingsdebat gaan acht politieke jongerenorganisaties het debat aan over belangrijke thema's voor jongeren. Het debat is georganiseerd door de Nationale Jeugdraad en het Interstedelijk Studenten Overleg. NPO Politiek en Nieuws is te zien op kanaal 83 of via NPO Start .

NPOpolitiek en Nieuws

@NPOpolitiek

VRIJDAG LIVE: Vanaf 19.00 uur Het Grote Jongeren Verkiezingsdebat ; acht politieke jongerenorganisaties gaan het debat aan over belangrijke thema’s voor jongeren, georganiseerd door @HetISO en @NJRtweets Live te zien op #campagnekanaal83 en online  https://t.co/4ag6gai0lU https://t.co/xolLXW8SeL

17:56

17 november 2023

17:36

Standpunten over landbouw: afschaffen van bio-industrie tot geen extra regels

Veel politieke partijen zijn trots op de vlees- en zuivelsector, die vele miljarden bijdraagt aan de economie en voor bijna 200.000 mensen werk oplevert. Maar de meeste partijen zeggen ook dat de veestapel vanwege het milieu en zorgen over dierenwelzijn te groot is. Dat blijkt uit de verkiezingsprogramma's en de antwoorden die de partijen hebben gegeven op stellingen van de Kieswijzer.

Wat vinden de partijen? Lees het in dit artikel:

16:24

Jetten (D66): trap niet in die lieve praatjes van Wilders

D66-lijsttrekker Rob Jetten ergert zich aan het charme-offensief van Geert Wilders (PVV), die heel graag wil meeregeren maar wat Jetten betreft ""nog altijd extreemrechts"" is. In de laatste aflevering van een reeks gesprekken die Tubantia en de Universiteit Twente met lijsttrekkers hadden, deed hij een oproep aan zijn collega's in de politiek: ""Trap niet in die lieve praatjes.""

Volgens Jetten zegt Wilders het nu ""misschien iets liever"". ""Maar hij is nog steeds voor een asielstop, tegen de islam, tegen klimaatbeleid, hij wil uit de Europese Unie, scheert hele bevolkingsgroepen over één kam. Die man is voor een kopvoddentaks.""

De D66'er vraagt zich af wat er zou gebeuren als Wilders in plaats van voor een ""kopvoddentaks"" voor een keppeltjestaks zou pleiten. ""Dan zou het land te klein zijn. Maar als het over de islam gaat, dan mag het en dan pikken we het. En wat is dan het signaal aan 1 miljoen Nederlanders met een islamitische achtergrond? Die voelen zich daardoor achtergesteld.""

In het gesprek ging Jetten ook in op de homohaat die hij over zich heen krijgt. ""De laatste vijf aangiftes die ik heb gedaan van doodsbedreigingen, hadden daar allemaal mee te maken."" Hij zei dat hij geregeld aangifte doet. ""Het is bijna onderdeel geworden van mijn werk.""

15:59

Podcast De Verkiezingsdag met Xander van der Wulp en Ferry Mingelen

Podcast De Dag heet deze dagen De Verkiezingsdag. Iedere dag spreken we met (ervarings)deskundigen over één factor van betekenis voor de uitkomst van verkiezingen. Vandaag is het de beurt aan de politiek duiders.

Ferry Mingelen was 30 jaar lang duider bij de NOS en vertelt hoe hij altijd een balanceer-act deed in zijn berichtgeving. Meneer enerzijds, meneer anderzijds werd 'ie gekscherend genoemd. Ook Ferry's opvolger nu, Xander van der Wulp, balanceert.

Ze vertellen in de podcast hoe de duider te werk gaat. Wat vertel je, aan welke lijsttrekker besteed je wel of niet aandacht, terwijl alle campagnes de hele dag door om aandacht vragen. Hoe kun je alles volgen? Hoe groot is je verantwoordelijkheid? En hoe ga je daarmee om?

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

13:53

Yesilgöz reageert op opmerking Wilders over gewicht Timmermans

Yesilgöz (VVD) vertelt waarom ze gisteravond in het SBS-debat niet ingreep toen Wilders (PVV) een toespeling maakte op het gewicht van Timmermans (GroenLinks-PvdA).

In het debat zei Wilders tegen Timmermans: ""U kunt eisen tot u een ons weegt, en dat zal even duren."" Hierop reageerde Timmermans: ""Ja, dat duurt een hele tijd"", waarna er gelach en applaus klonk vanuit de studio.

13:05

West Betuwe (en anderen gemeenten) mogen stemmen tellen niet uitstellen 

West Betuwe mag de stemmen niet pas de dag na de verkiezingen gaan tellen. Zowel de Kiesraad als demissionair minister De Jonge (Binnenlandse Zaken) hebben laten weten dat dat niet kan en daarop heeft de gemeente het plan ingetrokken.

Bij de Provinciale Statenverkiezingen in maart verliep het tellen in veel gemeenten, waaronder West Betuwe, moeizaam. Vrijwilligers waren tot diep in de nacht aan het tellen. Het ministerie van Binnenlandse Zaken stuurde rond 02.30 uur een mail dat ze tijdelijk konden stoppen.

Maar om de tellingen helemaal naar de volgende dag te verplaatsen, gaat te ver. Minister De Jonge: ""Nee, dat kan niet, ook niet in de toekomst. Omdat je natuurlijk dezelfde avond een uitslag wilt."" Dat betekent dat in elk geval het aantal stemmen op een lijst (een partij) woensdagavond moet worden geteld.

11:42

In de herhaling: wie zijn de lijsttrekkers? 

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

11:03

Kijk terug: Q&A met Esther Ouwehand (PvdD)

Partij voor de Dieren-leider Esther Ouwehand beantwoordde vragen die gesteld werden op Instagram. Kijk het gesprek hier terug:

10:01

Van der Plas (BBB): 'Boeren kijken met angst en beven naar Pieter'

Hoewel BBB-lijsttrekker Van der Plas een coalitie met Nieuw Sociaal Contract (NSC) mogelijk acht, heeft die partij ook standpunten waar zij over twijfelt. ""Ik zie ook dingen in de programma's staan waarvan ik denk: tja, ik weet 't niet helemaal"", zegt ze bij NU.nl .

Zo is NSC voor een krimp van de intensieve varkenshouderij, en wil de partij toe naar grondgebonden melkveehouderij. Dat baart boeren zorgen, stelt Van der Plas. ""Veel boeren willen door. Die kijken ook wel een beetje met angst en beven naar Pieter. Als hij met GL-PvdA gaat, wat gaat er dan gebeuren?""

Bovendien zijn de plannen volgens Van der Plas ""wel heel erg kort door de bocht"". ""Het kost 20.000 banen en 1,7 miljard euro. Ik wil van Pieter weten hoe hij het voor zich ziet. Of hij niet nu ook weer wat olie op het vuur gooit terwijl boeren nog steeds snakken naar een toekomstperspectief.""

09:30

Ouwehand: niet 'terugonderhandelen' met de natuur

""Je kunt niet terugonderhandelen met de natuur."" Dat zei Partij voor de Dieren-lijsttrekker Ouwehand in het NOS Radio 1 Journaal, waar ze vanmorgen te gast was. Volgens haar geven veel partijen een beetje toe met uitspraken dat het belangrijk is om de natuur te redden, maar krabbelen ze terug als puntje bij paaltje komt: ""Er is geen enkele partij die zo vasthoudt aan het beschermen van de natuur.""

Ouwehand herhaalde dat door het aantal dieren in Nederland grote problemen ontstaan voor bodem en water en ook voor de boeren zelf. Ze wil de veestapel met 75 procent terugbrengen, maar benadrukt ook dat boeren perspectief moet worden geboden. Die moeten worden geholpen bij de omschakeling naar een gezonde landbouw en ze moeten ""financieel niet kopje onder gaan"". Volgens haar is daar genoeg geld voor: ""De veevoederindustrie staat in de Quote 500; de Rabobank heeft heel veel verdiend aan leningen waar boeren niks mee opschoten. Die moet dat gewoon kwijtschelden.""

Ouwehand noemde het verder dringend noodzakelijk dat we veel minder vlees en zuivel gaan eten: ""Dat verhaal is nooit verteld. Politici zijn bang dat De Telegraaf dan met een voorpagina komt met een huilende man die zegt: 'Den Haag pakt mijn vlees af'."" Volgens haar gaat het er niet zozeer om dat boeren moeten stoppen, maar is er juist behoefte aan meer boeren. ""Op heel veel plekken is veel mogelijk.""

De PvdD-lijsttrekker zei verder dat je het beste kunt omschakelen naar een plantaardiger leefwijze. Dat is volgens haar ook in het belang van de boeren zelf.

In het gesprek ging het ook over de interne strubbelingen in de Partij voor de Dieren eerder dit jaar, die Ouwehand bijna het lijsttrekkerschap kostten. Ze benadrukte dat leden haar steunen in de koers om de partij door te ontwikkelen. ""Het is in alle openbaarheid uiteindelijk beslecht en het gaat in de campagne heel goed. Er kwamen allerlei akelige dingen in de media en je weet dat kiezers daar niet van houden. Maar we staan weer op winst in de peilingen.""

Het gesprek met Ouwehand is terug te luisteren en te kijken via de site van NPO Radio 1 .

Maandag is er weer een lijsttrekker in het NOS Radio 1 Journaal. Dan is GroenLinks-PvdA-voorman Timmermans te gast.

08:00

De Campagne Stemming over partijen die al formeren

De dagelijkse podcast De Campagne Stemming gaat vandaag onder meer over het SBS-debat van gisteravond en over partijen die al lijken te zijn begonnen met formeren. Politiek verslaggevers Xander van der Wulp en Joost Vullings hebben het daarbij ook over de uitspraak van NSC-leider Omtzigt dat GroenLinks-PvdA een heel moeilijke partner wordt om mee te regeren. GroenLinks-PvdA-lijsttrekker Timmermans waarschuwt juist voor een ""knetterrechts kabinet"".

Verder komt aan de orde of er een minderheidskabinet in het verschiet ligt. En het gaat er ook nog even over of de koning terug moet in de formatie (een wens van 50Plus).

07:53

Analyse: NSC heeft minste kandidaten met politieke ervaring

Van de kanshebbers bij de verkiezingen is Nieuw Sociaal Contract (NSC) de partij met de minste kandidaten met politieke ervaring. Dat blijkt uit een analyse van persbureau ANP. Hierbij werden de partijen NSC, VVD, GroenLinks-PvdA, PVV en BBB vergeleken.

Van de 28 NSC-kandidaten die volgens de peilingen kans maken op een zetel, is de helft eerder actief geweest in de landelijke of regionale politiek. Bij andere partijen die hoog staan in de peilingen, is dat 73 tot 97 procent.

Bij de BBB hebben acht van de elf hooggeplaatste kandidaten op de lijst ervaring in de lokale of regionale politiek. Bij VVD, PVV en GroenLinks-PvdA hebben bijna alle kandidaten die kans maken op een zetel politieke ervaring.

Wat betreft landelijke politieke ervaring scoort de PVV opvallend hoog. 76 procent van de kandidaten die volgens de peilingen verkiesbaar zijn, heeft ervaring in de Eerste of Tweede Kamer. Hierna volgen de VVD (73 procent) en GroenLinks-PvdA (60 procent), BBB (36 procent) en NSC (18 procent).

07:05

CBS: meer dan de helft van alle kiesgerechtigden 50 jaar of ouder 

Meer dan de helft (54 procent) van de 13,3 miljoen kiesgerechtigden in Nederland is 50 jaar of ouder, meldt het Centraal Bureau voor de Statistiek (CBS) op basis van bevolkingscijfers van 1 oktober. Een kwart van de mensen die mogen stemmen is jonger dan 35 jaar.

Het CBS verwacht dat de populatie die woensdag mag stemmen nog iets zal veranderen ten opzichte van begin oktober. In die periode worden zo'n 22.000 jongeren 18 jaar oud en mogen zij voor het eerst stemmen. Ook verwacht het CBS dat er zo'n 24.000 mensen overlijden in dezelfde periode.

07:03

PvdD-lijsttrekker Ouwehand in NOS Radio 1 Journaal, waar staan zij en haar partij voor?

Partij voor de Dieren-lijsttrekker Esther Ouwehand (47) groeide op in Katwijk. Na een (niet afgemaakte) studie beleid, communicatie en organisatie in Amsterdam en een baan bij een uitgeverij raakte ze in 2002 betrokken bij de Partij voor de Dieren. Sinds 2006 zit ze in de Tweede Kamer (twee keer onderbroken wegens ziekte). Sinds 2019 is ze fractievoorzitter.

Ouwehand staat bekend als gedreven en fel in het debat. Ze pleit voor radicale veranderingen in het klimaatbeleid en voor dierenrechten. Ze is veganist en sinds haar zestiende eet ze geen vlees meer nadat ze een reportage had gezien over dierentransporten.

Haar leiderschap stond onlangs plotseling ter discussie: het bestuur trok haar kandidatuur in vanwege mogelijke integriteitsschendingen. Op de achtergrond speelde een langslepende discussie over professionalisering van de partij. Een aangetreden nieuw bestuur en ook de overgrote meerderheid van de leden wilden wél door met Ouwehand.

De Partij voor de Dieren bestaat sinds 2002. Een van de uitgangspunten is dat er meer aandacht moet zijn voor het welzijn van dieren en dat het beleid milieuvriendelijker moet worden. Volgens de partij zijn radicale keuzes nodig en moeten we stoppen met ""oneindige economische groei"".

De eerste politiek leider Marianne Thieme eindigde Kamerdebatten steevast met: ""Voorts zijn wij van mening dat er een einde moet komen aan de bio-industrie."" De partij wil verder onder meer dat dierenrechten in de grondwet worden opgenomen en dat 'hobbyjacht' wordt verboden. De partij kwam in 2006 met twee zetels in de Tweede Kamer en groeide daarna naar de huidige zes.

07:02

Frans Timmermans (GroenLinks-PvdA) bij Nieuwsuur: hoofddoek bij politie toestaan

Bij Nieuwsuur kreeg Frans Timmermans (GL-PvdA) de vraag voorgelegd of politieagenten een hoofddoek of andere religieuze uitingen mogen dragen. De PvdA-voorgangers van Timmermans hadden het standpunt dat de politie neutraal moet zijn. Nu staat in het verkiezingsprogramma van GroenLinks-PvdA dat het wel mag. Wat is er veranderd, was de vraag.

""Dit is ons gezamenlijke standpunt geworden"", zei Timmermans. Hij noemt het standpunt een signaal. GL-PvdA wil hiermee meer ""moslima's"" bij de politie krijgen. Timmermans: ""We zijn een heel divers land en die diversiteit zal niet verdwijnen. De politie moet van en voor iedereen zijn. Er is een deel van de moslimbevolking die zich achtergesteld voelt. En als je dan ook nog zegt: 'je mag niet met een hoofddoek politieagent worden', dan help je dat proces niet.""

Van de andere partijen zijn VVD, PVV, NSC, BBB, CDA, SP, FvD, JA21, SGP, Volt en BVNL gezien hun verkiezingsprogramma's en stemgedrag tegen hoofddoekjes bij politieagenten die op straat hun werk doen.

Timmermans mocht, net als andere lijsttrekkers in eerdere uitzendingen, de partijen noemen waarmee hij een samenwerking wel ziet zitten. Hij noemde de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", zei hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zei hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

07:00

Welkom!

Wellkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790806,"Rutte op campagne, ook al staat hij zelf niet meer op het stembiljet",NOS.nl,2023-11-11,Met de verkiezingen in aantocht ging oud-VVD leider Mark Rutte met flyers de markt in Almere op. Hij staat zelf niet meer op het stembiljet tijdens de verkiezingen.,2023-01-01,2023-11-01,2023-11-06
42790822,Al-Shifa-ziekenhuis en Israëlisch leger praten over evacuatie baby's,NOS.nl,2023-11-11,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

21:44

Netanyahu: 'strijd tegen Hamas gaat onverminderd door'

De Israëlische premier Netanyahu heeft tijdens een persconferentie gezegd dat het leger de strijd tegen Hamas onverminderd zal voortzetten.

Een staakt-het-vuren is alleen mogelijk als Hamas de gijzelaars die zijn meegenomen op 7 oktober heeft vrijgelaten, zei Netanyahu. Ook zei hij opnieuw dat Gaza na de oorlog gedemilitariseerd moet worden en dat Israël de veiligheidscontrole over de Gazastrook moet houden. Dat zou inhouden dat het Israëlische leger Gaza binnen zou moeten kunnen gaan om op militanten te jagen, verduidelijkte hij daarna.

De Verenigde Staten, de belangrijkste bondgenoot van Israël, hebben eerder deze week gezegd dat ze tegen een Israëlische herbezetting van het gebied zijn.

Netanyahu richtte zich ook tot de leiders van Arabische landen: ""Aan de Arabische leiders die geven om de toekomst van hun landen in de regio: jullie moeten opstaan tegen Hamas"". Hamas heeft rampspoed gebracht in Gaza, aldus Netanyahu.

20:52

Directeur Al-Shifa-ziekenhuis bevestigt gesprekken met Israël over evacuatie

Directeur Mohammad Abu Salmiya van het Al-Shifa-ziekenhuis zegt tegen Al Jazeera dat honderden gewonden uit het ziekenhuis geëvacueerd moeten worden. ""Ik heb hierover met de Israëli's gesproken"", zegt Salmiya. ""We zijn klaar en bereid om gewonden, pasgeboren baby's en ic-patiënten veilig te vervoeren.""

Het Israëlische leger heeft aangekondigd zondag te zullen helpen met het evacueren van baby's uit het ziekenhuis, meldde legerwoordvoerder Hagari eerder vanavond.

Het aantal mensen dat hun toevlucht heeft gezocht in het ziekenhuis is gedaald, zegt Salmiya. Volgens hem zijn sommigen naar een nabijgelegen school gegaan, maar zijn er nog altijd duizenden ontheemden in het ziekenhuis. Sommigen zijn gewond, en er zijn ook mensen overleden, zegt hij.

De lichamen van overledenen kunnen niet meer bewaard worden in vriezers van het ziekenhuis, omdat die niet meer werken nu er geen elektriciteit meer is. Volgens Salmiya is er een kuil gegraven in de buurt van het ziekenhuis voor de dode lichamen. Hij spreekt over een ""zeer onmenselijk tafereel"" en zegt dat honderden lichamen aan het ontbinden zijn. ""De situatie is volledig uit de hand gelopen.""

20:24

Twee filmmakers trekken IDFA-inzending terug na incident openingsavond

Twee filmmakers trekken hun inzendingen voor het documentairefilmfestival IDFA terug, omdat ze het niet eens zijn met de reactie van de organisatie op een incident tijdens de openingsavond. Drie activisten onthulden woensdag op het podium een spandoek met de tekst From the river to the sea, Palestine will be free.

Onder meer Hamas gebruikt die omstreden leus, die volgens sommigen oproept tot vernietiging van de staat Israël. Een meerderheid in de Tweede Kamer besloot dat het een oproep tot geweld is.

De organisatie excuseerde zich er gisteren voor. ""De betreffende slogan staat niet voor wie we zijn en we onderschrijven hem op geen enkele manier. Het spijt ons oprecht dat dit voor velen kwetsend was."" In een tweede reactie zegt de organisatie ""de pijn en het enorme verlies aan zowel Palestijnse als Israëlische kant van het huidige conflict"" te erkennen. ""We willen onze steun uitspreken aan de families van alle slachtoffers en veroordelen het geweld aan beide kanten.""

De Filipijnse filmmaker Miko Revereza verklaarde zich solidair met de actievoerders en eiste van het IDFA een publieke veroordeling van de bombardementen op Gaza en een oproep tot een onmiddellijk staakt-het-vuren. Omdat de organisatie dat niet heeft gedaan, heeft hij zijn film teruggetrokken.

De Palestijnse filmmaker Basma al-Sharif wijst erop dat Nederlandse rechters de leus niet strafbaar vinden. Ze noemt de reactie van het IDFA ""onverschillig en oneerlijk"" en trekt vier korte films terug.

20:10

'Grensovergang Rafah morgen weer open voor mensen met buitenlands paspoort'

De grensovergang bij Rafah, tussen Egypte en de Gazastrook, gaat morgen opnieuw open voor mensen met een buitenlands paspoort. Dat hebben de grensfunctionarissen bekend gemaakt. De grens werd gisteren gesloten.

Op 1 november opende de grens bij Rafah voor beperkte evacuaties naar Egypte. Afgelopen week werd de grens meerdere keren gesloten vanwege bombardementen in de buurt.

19:42

Israëlische leger zegt te helpen met evacuatie baby's Al-Shifa-ziekenhuis

Het Israëlische leger gaat zondag helpen met het evacueren van baby's uit het Al-Shifa-ziekenhuis, zegt legerwoordvoerder Hagari. Volgens Hagari heeft het ziekenhuispersoneel het leger hierom gevraagd.

Sinds vandaag is de elektriciteit uitgevallen in het ziekenhuis, waardoor patiënten die afhankelijk zijn van bijvoorbeeld beademingsapparatuur ernstig gevaar lopen. Het ziekenhuis heeft de samenwerking met het Israëlische leger voor de evacuatie niet bevestigd.

19:40

'Situatie Al-Shifa-ziekenhuis nu erg slecht'

De situatie in het Al-Shifa-ziekenhuis is nu erg slecht, zegt chirurg Mohammed Obeid in een telefoongesprek dat op X wordt gedeeld door de Canadese tak van hulporganisatie Artsen zonder Grenzen. ""Sinds deze ochtend is er geen elektriciteit, eigenlijk is er geen water, er is geen eten"", zegt Obeid.

Hij zegt rook te zien rondom het ziekenhuis. Volgens de chirurg is het ziekenhuis meerdere keren geraakt. ""Er is een scherpschutter die vier patiënten heeft aangevallen in het ziekenhuis"", zegt Obeid. Een van hen zou geraakt zijn in de nek, een ander in de buik.

Het Israëlische leger ontkent het ziekenhuis aan te vallen, maar zegt wel rondom het ziekenhuis te vechten tegen Hamas. Volgens een woordvoerder van het Israëlische leger is het ziekenhuis geraakt door Hamas.

Er is geen beeldmateriaal van de situatie in het ziekenhuis op dit moment. Zo zag het er gisteren uit:

19:05

'Al-Shifa-ziekenhuis niet langer een humanitaire ramp, maar een collectief doodvonnis'

De Israëlische Artsenorganisatie Artsen voor Mensenrechten-Israël (PHRI) zegt de afgelopen uren ""afschuwelijke berichten"" te hebben ontvangen vanuit het Al-Shifa-ziekenhuis. ""Er is geen elektriciteit, geen water, geen zuurstof"", schrijft de organisatie op X. Als gevolg van het gebrek aan elektriciteit is de intensivecareafdeling voor pasgeboren baby's niet meer in werking, zeggen de artsen.

Volgens de groep zijn twee premature baby's overleden. ""En er is een reëel gevaar voor het leven van 37 andere premature baby's"", voegt de artsengroep daaraan toe. Eerder vandaag zei een woordvoerder van het lokale ministerie van Gezondheid in de Gazastrook, dat onder gezag van Hamas staat, dat een pasgeboren baby was overleden nadat de stroom was uitgevallen. De berichten zijn op dit moment niet onafhankelijk te verifiëren.

""Het beeld dat we nu zien in Shifa is niet langer een humanitaire ramp - het is een collectief doodvonnis"", schrijft PHRI op X.

18:50

Iraanse president Raisi bij spoedberaad Arabische Liga over Gaza

De Iraanse president Raisi was vandaag aanwezig bij de Arabisch-islamitische top in Riyad voor het spoedberaad van de Arabische Liga over de situatie in Gaza. Het is het eerste bezoek van een Iraanse president aan Saudi-Arabië in jaren. Hij schudde vandaag de hand van de Saudische kroonprins Mohammed Bin Salman.

De banden tussen de twee regionale grootmachten zijn de laatste tijd verbeterd, maar de landen staan heel verschillend in de oorlog tussen Israël en Hamas.

17:22

Hezbollah: tijd werkt in nadeel Israël

Hezbollah-leider Hassan Nasrallah zegt dat de Verenigde Staten ""de mogelijkheid hebben om de Israëlische agressie te stoppen"". ""Alle wereldleiders roepen inmiddels op tot een staakt-het-vuren, behalve de Amerikanen en de Britten."" Nasrallah hield in Beiroet een toespraak in het kader van de Dag van de Martelaren, waarbij jaarlijks overleden strijders van Hezbollah worden herdacht.

Nasrallah merkte op dat ""de internationale publieke opinie is veranderd"". ""Dat werkt in het voordeel van de mensen in de Gazastrook, zeker nu er demonstraties zijn in Washington D.C., Londen en New York."" Hoe langer het conflict duurt, hoe meer Israël onder druk komt te staan, sprak de Hezbollah-leider.

Volgens Nasrallah heeft Hezbollah de afgelopen dagen nieuwe soorten wapens gebruikt en nieuwe doelen in Israël getroffen, en zal het front in het zuiden actief blijven.

""Sinds Nasrallah's vorige toespraak, ruim een week geleden, is het er niet minder op geworden met de beschietingen aan de grens tussen Libanon en Israël. Zo kwam er vanochtend een raket neer in Libanon, zo'n 40 kilometer diep het land in. Je kunt nog steeds niet spreken van een grote escalatie, maar er vinden wel nog steeds constant aanvallen plaats.

Voor zover we weten zijn er sinds het begin van de oorlog tussen Israël en Hamas in totaal 90 doden gevallen aan Libanese kant. 72 van hen zijn Hezbollah-strijders, en dat zijn er best wel wat. Zoveel doden bij Hezbollah in Libanon is al jaren niet meer voorgekomen.""

16:47

Arabisch-islamitische top afgelopen, oproep tot beëindiging oorlog

In een gezamenlijke slotverklaring roepen de landen die vandaag deelnamen aan de Arabisch-islamitische top in Riyad op tot een beëindiging van de ""belegering van Gaza"". De landen zeggen de rechtvaardiging van de oorlog als zelfverdediging te verwerpen en veroordelen de ""Israëlische agressie in de Gazastrook, oorlogsmisdaden en barbaarse en onmenselijke slachtpartijen door de bezettingsregering"".

De leiders van de deelnemende landen aan de top eisen daarnaast de toelating van hulp in de Gazastrook en roepen op om de wapenexport naar Israël te stoppen.

In eerste instantie zou Saudi-Arabië vandaag twee buitengewone toppen organiseren: een van de Organisatie voor Islamitische Samenwerking en een van de Arabische Liga. De toppen werden samengevoegd. Het Saudi-Arabische ministerie van Buitenlandse Zaken noemde de bijeenkomst ""een reactie op de uitzonderlijke omstandigheden in de Palestijnse Gazastrook, nu landen de behoefte voelen om hun inspanningen te verenigen en te komen met een gezamenlijk standpunt"".

16:32

Israëlische leger ontkent te schieten op Al-Shifa-ziekenhuis

Het Israëlische leger ontkent dat het heeft geschoten op het Al-Shifa-ziekenhuis in Gaza-Stad, zegt het Israëlische leger. Wel zouden er volgens een woordvoerder gevechten zijn met Hamas rond het ziekenhuis. Via de oostelijke zijde van het ziekenhuis kunnen mensen het ziekenhuis veilig verlaten, voegde hij daaraan toe.

Ziekenhuisdirecteur Mohammad Abu Salmiya zei eerder vandaag tegen de NOS dat ""er wordt geschoten op iedereen die beweegt"". Volgens hem staan dicht bij het ziekenhuis Israëlische tanks en zijn er scherven op de intensive care terechtgekomen. Ook raakte een mortiergranaat de vierde verdieping van het gebouw. ""We worden van alle kanten beschoten.""

15:42

Rode Halve Maan: tanks dicht bij Al Quds-ziekenhuis

Israëlische tanks zijn het Al Quds-ziekenhuis in Gaza-Stad tot op 20 meter genaderd, meldt de Palestijnse Rode Halve Maan. Volgens de hulporganisatie wordt er geschoten op het ziekenhuis, waardoor grote paniek is ontstaan onder de 14.000 ontheemden die in het ziekenhuis verblijven.

Het is onduidelijk hoe de situatie in het ziekenhuis is. De Rode Halve Maan meldde gisteravond dat het ziekenhuis dreigde te sluiten, omdat de brandstof op zou raken. Enkel de intensive care zou nog deels operationeel zijn, maar meer informatie is er gedurende de nacht en vandaag niet verstrekt.

15:19

Honderdduizenden demonstranten verwacht in Londen

In Londen is een grote mars bezig van pro-Palestijnse actievoerders. Volgens de Londense politie zijn er 300.000 mensen op de been. De politie heeft zo'n 2000 agenten opgetrommeld om alles in goede banen te leiden.

De mars begon in Hyde Park, loopt in de richting van het centrum en de rivier de Theems en eindigt in de buurt van de Amerikaanse ambassade. Het protest verloopt vooralsnog grotendeels vreedzaam. Wel zijn er tientallen tegendemonstranten aangehouden door de politie. Zij worden vastgehouden in een pub in het centrum van Londen, waar volgens de BBC een grote politieaanwezigheid is.

14:42

Macron: 'Burgers worden gebombardeerd en daar is geen legitimering voor'

Israël moet stoppen met het doden van baby's en vrouwen in Gaza, zei de Franse president Macron in een interview met de BBC. Macron wil verder dat er een staakt-het-vuren komt, maar hij weigerde om de acties van Israël te bestempelen als oorlogsmisdaden.

Kijk hier zelf wat Macron zei bij de BBC:

14:30

Erdogan roept op tot internationale vredestop

De Turkse president Erdogan wil dat er een internationale vredestop komt om een permanente oplossing te vinden voor het conflict tussen Israël en de Palestijnen.

""We hebben in de Gazastrook geen gevechtspauzes van enkele uren nodig, maar een permanent staakt-het-vuren"", sprak Erdogan in Riyad, bij het spoedberaad van de Arabische Liga, een samenwerkingsverband van 22 Arabische landen.

De Qatarese emir Tamim bin Hamad al-Thani zegt dat zijn land probeert te bemiddelen met Hamas om Israëlische gijzelaars in de Gazastrook vrij te laten. Hij zegt te hopen dat er spoedig een humanitair bestand komt in de Gazastrook. Verder vindt hij dat de internationale gemeenschap zijn verantwoordelijkheden heeft verloochend. ""Hoelang zal de internationale gemeenschap Israël boven de internationale wetten blijven stellen?"", vroeg de emir zich af.

De Arabische Liga werd op 22 maart in 1945 in Caïro opgericht met als doel om samenwerking tussen de landen te bevorderen en gemeenschappelijke belangen te behartigen. De landen die deel uitmaken van de Arabische Liga zijn: Algerije, Bahrein, Comoren, Djibouti, Egypte, Gebied onder Palestijnse autoriteit, Irak, Jemen, Jordanië, Koeweit, Libanon, Libië, Marokko, Mauritanië, Oman, Qatar, Saudi-Arabië, Sudan, Somalië, Syrië, Tunesië en de Verenigde Arabische Emiraten.

14:06

Ziekenhuisdirecteur: 'Er wordt geschoten op iedereen die beweegt'

Patiënten en medewerkers van het Al-Shifa-ziekenhuis in Gaza-Stad hebben een groot gebrek aan stroom, water en andere levensbehoeftes. Dat zegt ziekenhuisdirecteur Mohammad Abu Salmiya in een interview met de NOS. ""Er liggen lichamen op de grond, voor de afdeling Spoedeisende Hulp. We kunnen ze niet begraven, omdat er wordt geschoten op iedereen die beweegt. We kunnen nu geen gewonden behandelen en het is een kwestie van tijd voor ze doodgaan. We hebben geen stroom om ze te behandelen.""

Volgens Salmiya hebben de baby's op de couveuseafdeling het zwaar. ""Een van hen is overleden omdat er geen stroom, zuurstof en verwarming is. Het is ook zwaar voor de patiënten die afhankelijk zijn van beademingsapparaten."" Het internet valt ook regelmatig weg, zegt hij.

De ziekenhuisdirecteur laat weten dat de bombardementen en beschietingen rond het ziekenhuis hevig zijn. Volgens hem staan er 500 meter verderop Israëlische tanks. ""Er zijn zelfs scherven op de intensive care terechtgekomen, maar godzijdank viel het mee, anders waren er veel doden gevallen. Er is een mortiergranaat op de vierde verdieping terechtgekomen en een andere mortier kwam terecht op een ander gebouw. We worden van alle kanten beschoten. De toestand is heel zwaar, ik kan het moeilijk beschrijven.""

Rond het ziekenhuis zijn zware gevechten gaande tussen het Israëlische leger en Hamas. Het leger heeft het ziekenhuis omsingeld en nadert het steeds dichter. Volgens Israël gebruikt Hamas het gebouw als basis om aanvallen uit te voeren. Daarbij zouden burgers als menselijk schild worden ingezet. Ook zou de terreurorganisatie gebruikmaken van tunnels onder het complex.

13:14

Abbas roept VS op druk uit te oefenen op Israël

President Abbas van de Palestijnse Autoriteit wil dat de Verenigde Staten meer druk uitoefenen op Israël om het geweld tegen Palestijnen te stoppen. Bij een spoedberaad van de Arabische Liga in de Saudische hoofdstad Riyad sprak Abbas van een ""ongekende genocidale oorlog"" door Israël. Hij wil internationale bescherming voor Palestijnen.

De Saudische kroonprins Mohammed bin Salman zegt dat Israël verantwoordelijkheid draagt voor de ""misdaden die gepleegd worden tegen Palestijnen"". Hij roept Israël op de belegering van de Gazastrook te beëindigen en roept Hamas op om alle gegijzelden vrij te laten. De Egyptische president Sisi wil een onmiddellijk en houdbaar staakt-het-vuren in de Gazastrook ""zonder restricties of voorwaarden"".

De roep om een staakt-het-vuren klinkt steeds sterker. Ook de Franse president Macron heeft Israël daartoe opgeroepen. In gesprek met de BBC zei hij dat er genoeg burgerdoden zijn gevallen in Gaza.

Israël wil tot op heden niets weten van een staakt-het-vuren, maar is alleen bereid tot humanitaire pauzes van enkele uren in bepaalde gebieden. Volgens president Netanyahu speelt een bestand Hamas in de kaart en is dat voor Israël geen optie.

11:40

Rode Kruis: situatie bij ziekenhuis kan zo niet langer doorgaan 

De situatie in het Al-Shifa-ziekenhuis ""kan zo niet langer doorgaan"". Dat zegt Fabrizio Carboni, directeur voor onder meer het Midden-Oosten van het Internationale Comité van het Rode Kruis.

""Duizenden gewonden, ontheemden en medisch personeel lopen gevaar"", schreef hij op X. ""Ze moeten worden beschermd in overeenstemming met de oorlogswetten. Ook noemt hij de informatie die uit het grootste ziekenhuis van Gaza komt ""verontrustend"".

Mensen die het ziekenterrein proberen te verlaten, worden volgens de ziekenhuisdirecteur beschoten. Tegen Al Jazeera zei hij eerder vandaag dat ""elk bewegend persoon een doelwit"" is. 

10:32

'Baby en jonge man overleden door stroomuitval'

In het Al-Shifa-ziekenhuis in Gaza is een pasgeboren baby overleden nadat de stroom is uitgevallen. Dat zegt een woordvoerder van het lokale ministerie van Gezondheid tegen persbureau Reuters. De directeur van het ziekenhuis noemt ook de dode baby. Daarnaast is er volgens hem ook al een jonge man op de intensive care overleden.

""Het ziekenhuis heeft geen stroom, internet en zelfs geen water en medische goederen"", zegt de ziekenhuisdirecteur tegen nieuwszender Al Jazeera. ""We zijn compleet afgesloten van de hele wereld. We zijn slechts enkele minuten verwijderd van de naderende dood.""

Het grootste ziekenhuis van Gaza is omsingeld door het Israëlische leger. Tanks en andere gepantserde voertuigen hebben het gebied rondom dit ziekenhuis, maar ook andere ziekenhuizen, volledig afgesloten. Vannacht waren er opnieuw berichten over bombardementen rondom de ziekenhuizen. Hamas gebruikt het grootste ziekenhuis van Gaza-Stad als commandocentrum, zo stelt het Israëlische leger.

10:10

'Brandstof op in Al-Shifa-ziekenhuis'

In het al-Shifa-ziekenhuis kan niet meer worden geopereerd, zegt het ministerie van Gezondheid in de Gazastrook, dat onder het gezag van Hamas staat. De brandstof in het ziekenhuis is op, zegt een woordvoerder.

Al Jazeera sprak de viceminister van Volksgezondheid, Youssef Abu Alreesh. Hij is op dit moment in het Al-Shifa-ziekenhuis. ""Dit is het moment waar we de wereld voor hebben gewaarschuwd"", zegt hij. ""Alle generatoren zijn uit, alle stroombronnen zijn uit.""

Er liggen volgens hem 39 pasgeboren baby's in couveuses. ""Zij vechten voor hun leven.""

Verder staat een deel van het gebouw in brand door de aanvallen, zegt Abu Alreesh. Ook is er een medewerker, iemand van de technische staf, geraakt door een sluipschutter.

Zo zag het ziekenhuis er gisteren van binnen uit: 

08:11

Medische teams opereren onder het licht van zaklampen in het Al-Quds-ziekenhuis in Gaza

Niet alleen in het Al-Shifa-ziekenhuis is de situatie nijpend, ook in het Al-Quds-ziekenhuis in Gaza zijn er problemen. Op beelden is te zien hoe personeel in het ziekenhuis patiënten in volledige duisternis behandelt. Ze hebben alleen het licht van zaklampen die boven de gewonden worden gehouden.

08:10

'Vannacht opnieuw bombardementen rondom ziekenhuizen'

WHO-topman Tedros heeft gezegd dat ""niemand in de Gazastrook veilig is, op geen enkele plek"". Volgens de Wereldgezondheidsorganisatie zijn er tot nu toe in totaal 250 medische faciliteiten in de Gazastrook en de Westelijke Jordaanoever aangevallen. De gevechten bij de ziekenhuizen in Gaza ""lijken te verhevigen en door te gaan"", zegt verslaggever Lennard Swolfs vanuit Israël in het NOS Radio 1 Journaal.

""Van Arabische media waren er vannacht berichten dat er opnieuw rondom die ziekenhuizen zou zijn gebombardeerd, waar een dode bij is gevallen en mensen gewond zijn geraakt.""

Al Jazeera meldde vannacht dat het Israëlische leger de hoofdingang van het Al-Shifa-ziekenhuis, het grootste ziekenhuis in Gaza-Stad nu heeft geblokkeerd. Ambulances kunnen er niet in of uit. In het ziekenhuis zijn ongeveer 15.000 mensen aanwezig, meldt de BBC. Een arts die in het ziekenhuis werkt, zei in een telefonisch interview tegen NBC News dat hij explosies hoorde, zeker tot middernacht (lokale tijd). ""Zo'n beetje elke minuut klinken er bombardementen"", zei Adnan Albursh, die als orthopedisch chirurg in het ziekenhuis werkt.

""Eerder waren er al berichten dat er tanks en sluipschutters rondom ziekenhuizen zijn"", zegt Swolfs. ""Dat zijn berichten die voor ons soms moeilijk te verifiëren zijn, maar het lijkt toch echt wel dat het heviger wordt."" Naast een tekort aan onder meer medische hulpmiddelen, werken ook artsen en ander medisch personeel zich een slag in de rondte. ""Dat wordt alleen maar erger. Hulp kan steeds moeilijker dat noorden van Gaza in en steeds moeilijker de ziekenhuizen bereiken.""

Gisteren meldde de WHO dat 20 van de 36 ziekenhuizen in Gaza buiten gebruik zijn. ""Operaties worden uitgevoerd zonder verdoving"", aldus Tedros. De instellingen die nog wel open zijn, kunnen volgens Tedros niet de gewenste zorg leveren.

""In Gaza is het een publiek geheim en in Israël lijkt niemand eraan te twijfelen dat er bunkers, kelders, misschien wel tunnels onder de ziekenhuizen in Gaza lopen. Maar dat is nog altijd geen bewijs, en ook Israël heeft dit bewijs niet, of heeft dit niet vrijgegeven. Wat je tot nu toe ziet zijn beelden van tunnels die beginnen in bunkers en woonhuizen, en raketlanceerinstallaties die beginnen op schoolpleinen en bij speeltuinen. Dit om maar aannemelijk te maken dat Hamas cynisch genoeg is om ook onder een ziekenhuis een bunker te kunnen bouwen, maar bewijs is dat nog altijd niet.""

06:58

Duitse breakdancers vermaken kinderen, ook al mogen ze Gaza uit

In de VN-school in Nuseirat worden vluchtelingen uit het noorden van de Gazastrook opgevangen. Dansers van de Duitse breakdancecrew Camps Breakerz entertainen er kinderen, om ze af te leiden. Weggaan uit Gaza is voor hen geen optie - ook al zou dat mogen.

""Voor jullie er waren verveelde ik me"", zegt een jongentje in het publiek. ""Nu ben ik blij en ben ik de oorlog even vergeten.""

04:26

Artsen zonder Grenzen krijgt geen contact met collega's in Al-Shifa-ziekenhuis in Gaza

Artsen zonder Grenzen zegt dat het niet lukt om contact te krijgen met mensen van de hulporganisatie in het Al-Shifa-ziekenhuis in Gaza-Stad. ""We maken ons ernstige zorgen over de gezondheid van patiënten en de medische staf"", schrijft de internationale hulporganisatie op X. 

De precieze situatie in het grootste ziekenhuis van Gaza is onduidelijk. De Israëlische krant Haaretz schrijft in een liveblogbericht op basis van Palestijnse bronnen dat de stroom zou zijn uitgevallen in het ziekenhuis.

Doctors Without Borders / Médecins Sans Frontières

@MSF_canada

#Gaza We are currently unable to contact any of our staff inside Al-Shifa hospital. We are extremely concerned about the safety of patients and the medical  staff.

3:10

11 november 2023

01:59

WHO-baas 'ernstig bezorgd' over situatie ziekenhuizen

De situatie rond ziekenhuizen in de Gazastrook lijkt steeds penibeler te worden. Zo schrijft de baas van de Wereldgezondheidsorganisatie (WHO), Tedros, op X dat hij ""zeer verontrust"" is over berichten over luchtaanvallen nabij het Al-Shifa-ziekenhuis. Volgens Tedros hebben tal van medewerkers van het grootste ziekenhuis in Gaza-Stad voor hun eigen veiligheid het gebouw moeten verlaten. Anderen kunnen juist niet vertrekken. In en rondom het ziekenhuis verblijven ook tal van ontheemden.

Tedros schrijft dat de WHO sinds de aanslag van Hamas op 7 oktober meer dan 250 aanvallen op gezondheidsinstellingen op de Gazastrook en de bezette Westelijke Jordaanoever heeft geverifieerd. Hij meldt daarnaast dat in de afgelopen twee dagen er in Gaza vier ziekenhuizen buiten bedrijf zijn geraakt. Tedros: ""De WHO is is ernstig bezorgd over de veiligheid van patiënten, gezondheidspersoneel en degenen die schuilen in ziekenhuizen. Ze hebben direct bescherming nodig. We roepen beide kanten op het internationale humanitaire recht te respecteren."" De WHO-baas roept beide partijen op zich aan het oorlogsrecht te houden en hij pleit voor een 'humanitair staakt-het-vuren'.

Verder schrijft tv-zender Al Jazeera op basis van de waarneming van een correspondent in Gaza dat er aanhoudende bombardementen zijn in de buurt van het ziekenhuis. In het ziekenhuis is inmiddels gestopt met opereren, meldt de gezondheidsautoriteit in Gaza, die onder controle staat van Hamas. Eerder was er al het bericht dat sluiting dreigt voor het al-Quds-ziekenhuis, omdat de brandstof voor de aggregaten bijna op is.

Tedros Adhanom Ghebreyesus

@DrTedros

We are extremely disturbed by reports of airstrikes in the vicinity of Al-Shifa hospital in #Gaza. Many health workers we were in contact with have been forced to leave the hospital in search of safety. Others report being unable to move due to grave insecurity. Many of the… https://t.co/3l0ZdUerBg

0:31

11 november 2023

01:18

Macron roept Israël op te stoppen met bombarderen Gaza

De Franse president Emmanuel Macron wil dat Israël stopt met het doden van vrouwen en baby's in de Gazastrook. In een interview met de BBC zei hij dat de aanhoudende bombardementen ""niet te rechtvaardigen zijn"". Macron: ""We dringen er bij Israël op aan om te stoppen met dit bombarderen"". Op de vraag of andere wereldleiders zich aansluiten bij zijn oproep, zei Macron dat hij dat ""wel hoopt"".

Macron zei dat Israël het recht heeft zich tegen Hamas te beschermen, maar onderstreepte daarbij dat ""de bombardementen moeten stoppen"". De president zei verder dat zijn land ""de terroristische acties van Hamas duidelijk veroordeelt"", maar ""voor het bombarderen van burgers is geen enkele legitieme reden"".

De Israëlische premier Netanyahu kwam snel met een reactie op Macrons oproep. Volgens Netanyahu is Hamas verantwoordelijk voor de burgerdoden in Gaza. Hij benadrukt dat Israël er alles aan doet om burgerdoden te voorkomen. ""Maar Hamas doet er alles aan om te voorkomen dat burgers gevechtsgebieden verlaten en gebruikt burgers als menselijk schild.""

00:59

Top over Gaza in Saudi-Arabië voor Arabische en islamitische landen

Saudi-Arabië organiseert later vandaag een buitengewone islamitisch-Arabische top, om daar de oorlog tussen Hamas en Israël te bespreken. Dat heeft het ministerie van Buitenlandse Zaken van het land aangekondigd.

Saudi-Arabië zou vandaag al twee buitengewone toppen organiseren; een van de Organisatie voor Islamitische Samenwerking en een van de Arabische Liga. Die twee toppen zijn nu samengevoegd.

De bijeenkomst is volgens het ministerie ""een reactie op de uitzonderlijke omstandigheden in de Palestijnse Gazastrook, nu landen de behoefte voelen om hun inspanningen te verenigen en te komen met een gezamenlijk standpunt"".

00:40

'Al-Quds-ziekenhuis dreigt binnen paar uur te moeten sluiten'

De Palestijnse Rode Halve Maan (PRCS), een zusterorganisatie van het Rode Kruis, schrijft op X dat het al-Quds-ziekenhuis in Gaza binnen een paar uur dreigt te moeten sluiten, omdat het dan zonder brandstof zit. Zo'n 500 patiënten in het ziekenhuis zullen dan zonder medische zorg zitten, schrijft de organisatie. Patiënten op de intensive care en baby's in couveuses dreigen in dat geval te overlijden, aldus de PRCS.

PRCS

@PalestineRCS

🚨⚠️Al_Quds Hospital is at risk of closure in the upcoming 3 hours due to the depletion of fuel supplies and the non-arrival of aid.
500 patients and injured will be deprived from medical care. Those who are at the ICU and babies in incubators will lose their lives.… https://t.co/VV0fzhRxXL https://t.co/IUGuNg6DBi

23:05

10 november 2023

00:34

Israëliërs vragen aandacht voor gegijzelde vrienden: 'Kan niet thuis blijven zitten'

Tijdens de sabbat in Tel Aviv kwamen gisteren vrienden en familie van de gegijzelden samen met borden en posters. Ze hadden tafels met 200 plekken gedekt voor alle vermisten.

00:16

WHO: 250 Palestijnse medische faciliteiten aangevallen sinds 7 oktober

Sinds de terroristische aanval van Hamas op 7 oktober zijn 250 medische faciliteiten in de Gazastrook en de Westelijke Jordaanoever aangevallen. In Israël staat dat aantal op 25. Dat zei topman Tedros van de Wereldgezondheidsorganisatie (WHO) vanavond op een bijeenkomst van de VN Veiligheidsraad.

Tedros gaf de VN-lidstaten een update over de nijpende gezondheidssituatie in de Gazastrook. ""Terwijl steeds meer mensen zich verzamelen in een kleiner gebied, wordt de kans op uitbraken van diarree, luchtwegaandoeningen en huidinfecties groter.""

De WHO meldde eerder vandaag dat 20 van de 36 ziekenhuizen in Gaza buiten gebruik zijn. ""Operaties worden uitgevoerd zonder verdoving"", aldus Tedros. ""De WHO blijft oproepen tot onbelemmerde toegang om humanitaire hulp te bieden aan de burgers van Gaza, die niet verantwoordelijk zijn voor dit geweld, maar lijden op een manier die wij ons hier in deze zaal niet kunnen voorstellen.""

00:00

Nieuw liveblog

We gaan verder in dit liveblog. Wil je teruglezen wat er gisteren gebeurde? Klik dan hier.",2023-01-01,2023-11-01,2023-11-06
42790825,Iraanse president Raisi bij spoedberaad Arabische Liga over Gaza,NOS.nl,2023-11-11,"Daisy Mohr

Correspondent Midden-Oosten

Daisy Mohr

Correspondent Midden-Oosten

De Saudische kroonprins Mohammed Bin Salman en de Iraanse president Ibrahim Raisi schudden elkaar hartelijk de hand. Vandaag arriveerde Raisi in de Saudische hoofdstad Riyad voor een spoedberaad van de Arabische Liga over de situatie in Gaza. De banden tussen deze twee regionale grootmachten zijn de laatste tijd zijn verbeterd, dit is het eerste bezoek van een Iraanse president aan Saudi-Arabië in jaren.

""Het is nu geen tijd voor woorden maar voor daden"", zei Raisi voor vertrek op het vliegveld van Teheran. De Iraanse minister van Buitenlandse Zaken Hossein Amirabdollahian is ook meegereisd. Eind deze week noemde hij het uitbreiden van de oorlog ""onvermijdelijk"".

Geloofwaardigheid behouden

""Stoere taal"", zegt Kim Ghattas in Beiroet, auteur van het boek Zwarte Golf over de rivaliteit van Saudi-Arabië en Iran. ""Ze moeten hun geloofwaardigheid behouden. Ze zeggen: pas maar op, anders zal de regio exploderen. Morgen, overmorgen of een andere keer.""

Net als veel andere analisten in de regio verwacht Ghattas niet dat Iran werkelijk uit is op een volledige escalatie. ""Ik denk dat de Iraniërs zich behoorlijk zorgen maken over de mogelijkheid van een regionale escalatie en over het feit dat zijzelf dan het doelwit zullen zijn van Amerika of Israël. Voor mij klinkt het niet alsof ze zo'n escalatie willen, integendeel, ze zijn op zoek naar een uitweg. Op dit moment zien we de grootste Amerikaanse militaire opbouw in de regio in jaren.""

Iran en Saudi-Arabië staan heel verschillend in deze oorlog. Iran steunt Hamas en noemde 7 oktober een ""legitieme verdediging tegen het misdadige en onrechtmatige regime"" van Israël. Saudi-Arabië heeft niks met Hamas; hun contacten met de Palestijnen verlopen via de Palestijnse Autoriteit. Bovendien was Saudi-Arabië, met Amerikaanse bemiddeling, juist op weg toenadering te zoeken tot Israël en mogelijk een akkoord te ondertekenen - zoals de Verenigde Arabische Emiraten en Bahrein dat eerder ook deden met de Abraham-akkoorden.

De toenadering van Saudi-Arabië tot Israël zou een grote verschuiving in de regio betekenen en wordt zelfs genoemd als een van de achterliggende drijfveren van de terreuraanval op 7 oktober. Voor nu zijn die onderhandelingen niet opgeschort maar staan ze op een zeer laag pitje.

Terwijl het Iraanse regime al sinds de Islamitische revolutie van 1979 ""Dood aan Amerika en dood aan Israël"" roept, is de stijl die Saudi-Arabië tegenwoordig wil uitstralen juist die van modernisatie, diplomatie en regionale stabiliteit. Escalatie is dan ook het laatste waar Saudi-Arabië op zit te wachten.

Gezamenlijk belang

Het bezoek van president Raisi is volgens Ghattas om verschillende redenen relevant. ""Een daarvan is dat het laat zien dat zowel de Saudi's als de Iraniërs erop gebrand zijn om de verbeterde onderlinge relatie goed te houden. In deze zeer delicate fase in de regio is het voor allebei belangrijk. De Saudi's hebben het gevoel dat dat een verstandige benadering is omdat de oplopende spanning uiteindelijk ook voor hen gevaarlijk kan zijn. Het is dus beter om met de Iraniërs te blijven praten.""

""En ook de Iraniërs vinden het belangrijk om die kanalen open te houden, omdat ze beseffen dat de regio dichtbij een totale confrontatie is waarbij zij een doelwit van Israël en Amerika zullen zijn. In de jaren 80 vochten ze een oorlog uit met Irak, zoiets willen ze niet nog een keer. Ze vechten nu via hun proxies zoals Hezbollah in Libanon, de Houthi's in Jemen en Hashd al Shaabi in Irak.""

Saudi-Arabië en Iran verbraken de betrekkingen in 2016. In de moslimwereld werpt Riyad zich op als leider van de soennieten, Teheran van de sjiieten. De spanningen tussen de twee regionale grootmachten zijn al jaren een obstakel voor regionale stabiliteit en in bijvoorbeeld de oorlog in Jemen en Syrië staan de twee landen lijnrecht tegenover elkaar. Na jarenlange rivaliteit, kwam er met behulp van Chinese bemiddeling, eerder dit jaar plotseling toenadering. Het bezoek van Raisi vandaag wordt gezien als een volgende stap.

Rol Saudi-Arabië

""Er is een toenemend besef dat elke echte langetermijnoplossing voor het Palestijns-Israëlische conflict een gesprek met Iran zal vereisen"", zegt Ghattas. ""Niet alleen over wat het wil, maar vooral ook over wat het bereid is op te geven. Ik denk dat Saudi-Arabië veel invloed zal hebben op de fase na de Gaza-oorlog. En dan gaat het niet alleen over invloed om te proberen een Palestijnse staat te leveren, maar ook over hun invloed op de Iraniërs. De Iraanse prioriteit is de stabiliteit van hun regime. Maar wat zijn ze bereid in te leveren?""",2023-01-01,2023-11-01,2023-11-06
42790839,Lijsttrekkers de straat op • Burgemeester abseilt van kerk zodat Arnhemmers gaan stemmen,NOS.nl,2023-11-11,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

17:48

Jeugdjournaal in de sportschool met Jetten (D66)

In aanloop naar de verkiezingen gaat het Jeugdjournaal op pad met lijsttrekkers die hun hobby uitoefenen. Vandaag gaat verslaggever Bart Tuinman de sportschool in met D66-lijsttrekker Jetten:

16:23

CDA-lijsttrekker Bontenbal in Drachten

CDA-lijsttrekker Bontenbal was in het centrum van Drachten, waar hij sprak met het winkelend publiek:

15:46

Keijzer (BBB) deelt folders uit in Volendam

BBB BoerBurgerBeweging 🍀🍀🍀

@BoerBurgerB

Dagje flyeren in Volendam @MonaKeijzer #IederedagBBBeter https://t.co/6akmriw9NC

15:26

11 november 2023

15:27

Levenseinde-debat op NPO Politiek en Nieuws

Op NPO Politiek en Nieuws wordt vanaf 16.00 uur het ""Levenseinde-verkiezingsdebat"" van gisteren uitgezonden. Daar ging het onder meer over euthanasie en palliatieve zorg.

NPOpolitiek en Nieuws

@NPOpolitiek

Zaterdag #debatvandedag: Het Levenseinde Verkiezingsdebat vanuit @De_Zwijger in Amsterdam, Hoe staan partijen tegenover euthanasie of over palliatieve zorg en andere levenseindekwesties, vanaf 16.00 uur te zien op #campagnekanaal 83 en online  https://t.co/4ag6gai0lU https://t.co/I4htqqNNm7

15:21

11 november 2023

14:53

Stoffer (SGP) en Bikker (CU) lopen mee met 'Mars voor het leven'

Lijsttrekkers Stoffer (SGP) en Bikker (ChristenUnie) hebben in Den Haag meegelopen met de Mars voor het Leven, een tocht georganiseerd door de christelijke pro-life-beweging Schreeuw om Leven. De deelnemers willen met de tocht laten weten tegen de huidige abortuspraktijk te zijn.

D66-leider Jetten is juist de straat opgegaan om vrouwen te steunen die voor het recht op abortus betogen. ""Laat politici niet bepalen over jouw lichaam en leven"", schrijft hij op X:

Rob Jetten

@RobJetten

Volle steun voor alle vrouwen die vandaag de straat op gaan voor hun vrijheid en recht. 

Nederland staat op 22 november voor een keuze. Laat politici niet bepalen over jouw lichaam en leven. https://t.co/Jrzl2ynyQZ

12:58

11 november 2023

Eerder deze week bezocht Stoffer anti-abortusbetogers die folders uitdeelden voor een abortuskliniek in Zuid-Holland. Dat kwam hem op veel kritiek te staan van andere partijen.

14:31

Burgemeester Arnhem wil met abseilactie mensen aanmoedigen om te stemmen

In Arnhem is burgemeester Marcouch van de Eusebiuskerk aan het abseilen om mensen aan te moedigen om te gaan stemmen. Aan de kerk hangt een levensgroot stembiljet. Tijdens het abseilen kleurt Marcouch het nu nog lege hokje in:

Gershon Osnabrugge

@GershonOsnabru1

In Arnhem abseilt momenteel burgemeester Ahmed Marcouch van de Eusebiuskerk om aandacht te vragen voor de aanstaande Tweede Kamerverkiezingen https://t.co/u1SXKgFP9o

14:11

11 november 2023

""We zien dat de opkomst bij de verkiezingen in Arnhem onder het landelijk gemiddelde is en ik wil dat omhoog krijgen"", zei Marcouch eerder vanochtend op NPO Klassiek over de reden van zijn actie.

13:49

Yesilgöz op campagne in Hilversum

Het een na laatste weekend voor de verkiezingen grijpen veel lijsttrekkers aan om nog de straat op te gaan om campagne te voeren. Zo ging VVD-lijsttrekker Yesilgöz naar de markt in Hilversum om daar flyers uit te delen en te spreken met kiezers:

Yesilgöz krijgt steun van demissionair premier Rutte. Hij is vandaag in Almere, Haarlem en de gemeente Haarlemmermeer, om campagne te voeren.

11:26

 Podcast De Campagne Stemming 

In de dagelijkse podcast De Campagne Stemming staan Xander van der Wulp en Joost Vullings stil bij de eerste ledenbijeenkomst van NSC. Verder hebben ze het onder meer over de relatief kleine aandacht in de campagne voor stikstof, over Partij voor de Dieren-lijsttrekker Ouwehand in Nieuwsuur en over de baard van Timmermans.

10:07

Nieuwsuur: dit willen achttien politieke partijen met het klimaat

In onderstaande video zet Nieuwsuur op een rij hoe achttien partijen omgaan met het klimaat:

09:26

Timmermans ziet niets in minderheidskabinet

GroenLinks-PvdA-lijsttrekker Timmermans ziet niets in een minderheidskabinet. Eerder noemde NSC-leider Omtzigt zo'n coalitie een reële mogelijkheid. In een gesprek met Trouw zegt Timmermans dat ""je echt een stabiele meerderheid nodig hebt in de Tweede Kamer als je een vaste koers wilt uitzetten die het land over meerdere jaren op een beter spoor kan zetten"". Hij voegt eraan toe dat hij nog steeds gelooft in samenwerking met het politieke midden, maar dat het midden dan ook die bereidheid moet tonen.

Ook VVD-leider Yesilgöz is niet erg enthousiast over een minderheidskabinet. Gisteren zei ze dat zo'n coalitie niet haar voorkeur heeft.

08:49

Weekend, dus geen lijsttrekker bij het NOS Radio 1 Journaal

Deze week is iedere ochtend een lijsttrekker bij het NOS Radio 1 Journaal geweest, maar in het weekend is er even een korte pauze. Maandag schuift PVV-leider Wilders aan.

08:40

Folders uitdelen op straat, lijstrekkers trekken eropuit

Veel lijsttrekkers hadden het de afgelopen week heel druk met allerlei tv-, radio-, en kranteninterviews en nu wordt het een na laatste weekend voor de verkiezingen aangegrepen om ook even de straat op te gaan.

Bij de laatste campagne voor de Tweede Kamerverkiezingen, in maart 2021, zat Nederland nog in de coronacrisis en waren er allerlei strenge coronamaatregelen. De politici gingen toen niet de straat op om folders uit te delen. Nu kan het weer wel.

08:28

Veel aandacht voor premiersvraag

In de campagne gaat het geregeld over de premiersvraag. Vaak wordt de lijsttrekker van de grootste partij na de verkiezingen de minister-president. Maar er zijn uitzonderingen:

08:17

Omtzigt: coalitie met GroenLinks-PvdA op bepaalde zaken lastig

NSC-leider Omtzigt denkt dat het ""op bepaalde zaken"" lastig wordt om een coalitie te sluiten met GroenLinks-PvdA. In een gesprek met De Telegraaf verwijst hij naar migratie, stikstof en bestaanszekerheid. Over dat laatste thema levert hij onder meer kritiek op ""de grote belastingverhogingen van GroenLinks-PvdA die ik hun doorrekening zag staan"". En als we de migratie niet onder controle krijgen, is het volgens Omtzigt moeilijk ""om onze publieke voorzieningen"" overeind te houden"". Maar hij herhaalde dat hij nu geen duidelijke voorkeurscoalitie ziet ontstaan, de ene of de andere kant op.

gisteren, 08:15

Samenvatting van vrijdag

Een aantal lijsttrekkers had weer een drukke avond bij de tv-programma's.

Partijleider Ouwehand van de Partij voor de Dieren wil alleen meedoen aan een kabinet bij een echte koerswijziging, bleek uit een interview in Nieuwsuur.

In de middag had NSC in Amersfoort de eerste ledenbijeenkomst en daar besprak lijsttrekker Omtzigt uitgebreid thema's uit zijn verkiezingsprogramma, zoals het hervormen van het bestuur in Nederland. ""Wat scheef is gegroeid gaan wij alleen niet met een snelle belofte rechtzetten. Dat is een lastige en moeilijke weg die wij hebben gekozen"", aldus Omtzigt tegen een volle zaal.

In zijn toespraak vroeg hij de leden van zijn partij om bijvoorbeeld 'vrijwilliger te worden' en mee te werken. ""U bent geen passief toehoorder, ik ga u aanspreken op het sociale contract. Het gaat erom dat u meedoet.""

In de ochtend was BBB-leider Van der Plas bij het NOS Radio 1 Journaal, waar ze opnieuw zei graag te willen meeregeren. Hoewel de partij daalt in de peilingen, denkt ze een belangrijke partner te zijn bij de coalitieonderhandelingen, ook omdat BBB in de Eerste Kamer veel zetels heeft. Ook beantwoordde ze bij de NOS vragen van kijkers:

gisteren, 08:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790855,Bijlow verlengt contract bij Feyenoord met een jaar tot medio 2026,NOS.nl,2023-11-11,"Justin Bijlow heeft zijn contract bij Feyenoord met een jaar verlengd. De 25-jarige doelman ligt daardoor tot medio 2026 vast bij de Rotterdamse club. 

De in Rotterdam geboren en getogen Bijlow, die debuteerde in 2016, kwam tot nu toe 126 keer voor Feyenoord uit. Sinds augustus 2018 is Bijlow de onbetwiste eerste doelman van Feyenoord.

Dit seizoen kende de achtvoudig international echter een wat ongelukkige start. Hij keepte alleen de wedstrijd om de Johan Cruijff Schaal en de eerste competitiewedstrijd tegen Fortuna Sittard. Daarna brak hij zijn pols en moest hij bijna twee maanden toekijken.

Ik heb er nooit een geheim van gemaakt dat Feyenoord mijn club is,

""Ik ben trots en dankbaar dat de club het vertrouwen in mij uitspreekt"", vertelt Bijlow op de clubwebsite van de regerend landskampioen.

""De weg die we met Feyenoord zijn ingeslagen de laatste twee jaar is denk ik heel goed geweest voor mijn ontwikkeling. Daarnaast heb ik er nooit een geheim van gemaakt dat Feyenoord mijn club is, dus als ik mag verlengen is dat een heel mooi iets voor mij.""",2023-01-01,2023-11-01,2023-11-06
42790906,Kinderen stellen lastige vragen aan lijsttrekkers bij het NOS Jeugdjournaal ,NOS.nl,2023-11-18,"Yesilgöz (VVD), Timmermans (GroenLinks-PvdA), Wilders (PVV), Omtzigt (NSC), Van der Plas (BBB) en Bontenbal (CDA) beantwoorden zoals bij elke verkiezingen vragen van kinderen. De verkiezingsspecial van het NOS Jeugdjournaal wordt zondagavond uitgezonden.",2023-01-01,2023-11-01,2023-11-13
42790929,"Circuit in Las Vegas is 'nog best aardig', maar Verstappen blijft vernietigend",NOS.nl,2023-11-18,"""Monaco is Champions League, dit is eredivisie."" Max Verstappen windt er geen doekjes om als hem na de kwalificatie in Las Vegas nogmaals naar het stratencircuit in het Amerikaanse gokparadijs wordt gevraagd. ""Niks mis met de eredivisie, maar iedereen wil de Champions League winnen, toch?""

Verstappen legt vervolgens geduldig en overtuigend uit wat hem niet bevalt aan de nieuwe race op de F1-kalender over de beroemde Strip. ""Ik mis de emotie, de fans en de passie. Het is hier niet. Ik begrijp dat fans entertainment nodig hebben, maar je kan ook naar Ibiza gaan om dj's te zien.""

""Mensen die hier voor het eerst naar de Formule 1 komen kijken, hebben geen idee wat deze sport precies voorstelt. We zouden juist moeten investeren in de echte sportkant van de Formule 1. Beter uitleggen wat de teams doen en waarom. Dat is veel belangrijker dan die willekeurige shows overal.""

Verstappen noemde de baan ""nog best aardig"". ""Het is indrukwekkend en mooi neergezet. Maar in de auto heb je weinig grip en kun je niet echt tot de limiet gaan. En daar houd ik dus niet van, op dit soort circuits komt een F1-auto niet tot zijn recht.""

De kritiek van Verstappen is niet nieuw. Al voor hij een meter had gereden in Las Vegas, vertelde hij zich een clown te voelen . ""Het draait hier voor 99 procent om show en 1 procent om de sport.""

Verstappen verzekerde zich begin oktober al van de wereldtitel en kan in Las Vegas zijn achttiende zege van het seizoen boeken.

Geen saaie baan

Na het debacle met de losgeslagen putdeksel op de eerste trainingsdag, verliep de kwalificatiedag vandaag zonder grote problemen. En het nieuwe circuit viel de coureurs niet eens tegen.

""Op basis van het racen in de simulator dacht ik: een saaie baan"", vertelt Charles Leclerc, die in zijn Ferrari poleposition pakte. ""Maar in werkelijkheid is het een stuk leuker. Ik denk dat het een mooie, spannende race kan opleveren.""

Leclerc noemde de eerste training in Las Vegas ""onacceptabel"", maar verwacht dat er aan het eind van het weekend weinig meer over gesproken zal worden. ""Het was een slechte start, maar dat mag niet overschaduwen dat dit circuit een aanwinst is voor de F1-kalender.""

""Natuurlijk moet je de balans vinden tussen sport en show"", vindt ook de Monegask. ""Daarom was ik niet zo blij met de ceremonie vol show op woensdag, maar ik denk dat we een mooie race neer kunnen zetten en kunnen laten zien waar F1 echt om draait.""

Verstappen: 'Niet ideaal'

Voor de vijfde keer dit seizoen en de 23ste keer in zijn carrière staat Leclerc op pole. Dat leverde hem tot dusver slechts vijf overwinningen op. Ook voor de race in Las Vegas voelt hij zich geen favoriet. ""We weten dat Max hier erg snel zal zijn, maar we hebben hier wel meer vertrouwen dan voorheen.""

Verstappen staat zondag schuin achter Leclerc op de eerste startrij. ""Mijn kwalificatieronde was erg goed, maar niet goed genoeg"", sprak Verstappen. ""Maar in de race gaat het niet om snelle rondes, maar om de banden in leven te houden.""

Daar slaagt Verstappen al het hele seizoen uitstekend in. Toch is de Red Bull-coureur, die alweer zijn achttiende zege van het seizoen kan pakken, er niet helemaal gerust op. ""Ik start aan de vuile kant van de baan, dat is niet ideaal. En er is hier weinig grip, dat ligt onze auto wat minder.""

Eigenlijk had op de tweede startplek van Verstappen Carlos Sainz moeten staan, maar de teammaat van Leclerc kreeg een automatische gridstraf omdat hij een nieuwe motor in zijn auto liet plaatsen.

Sainz vol onbegrip

Ferrari ging daartegen zonder succes in beroep. Sainz beschadigde zijn auto door de veelbesproken putdeksel. Een dag later was de Spanjaard nog altijd pislink over zijn sanctie.

""Dit was overmacht. Ik snap niet dat de FIA dan niet de regels kan overrulen"", vroeg Sainz zich vertwijfeld af. ""Rivaliserende teams hebben aangedrongen op een straf. Enerzijds verbaast me dat, anderzijds niet.""

""Ik zit inmiddels lang genoeg in de F1 om te snappen hoe deze spelletjes werken. Zeer teleurstellend. Ik ben verdrietig en chagrijnig. Mensen die voor het eerst naar een GP komen kijken, snappen niet waarom ik gestraft ben. Ik hoop dat we er nog een positief weekend van kunnen maken.""",2023-01-01,2023-11-01,2023-11-13
42790936,"Leerdam verliest na achttien zeges op rij een 1.000 meter, Groenewoud wint massastart",NOS.nl,2023-11-18,"Jutta Leerdam heeft bij de wereldbekerwedstrijden in Peking een zeer zeldzame nederlaag geleden op de 1.000 meter.

Uitgerekend op het ijs waar Leerdam in februari 2022 bij de Olympische Spelen haar laatste 1.000 meter verloor, werd de Nederlandse wereldkampioene weer verslagen door Miho Takagi. Ook de Amerikaanse Kimi Goetz was sneller.

Op de massastart was er wel Nederlands succes: wereldkampioene Marijke Groenewoud reed vroeg in de wedstrijd alleen weg en kwam solo over de streep.

Geen negentiende zege Leerdam

Leerdam, die haar laatste achttien races over 1.000 meter won, kwam in de voorlaatste rit niet aan de tijd van Goetz. De Amerikaanse was vastberaden om de Nederlandse favoriet van haar troon te stoten, opende sneller en kwam tot een tijd van 1.14,45. Leerdam reed in de rit daarna naar 1.14,88. Daarmee was ze 0,43 seconde langzamer dan Goetz.

Bekijk de samenvatting:

In de laatste rit was Takagi nog nét iets sneller. Op hetzelfde ijs waar ze Leerdam naar olympisch zilver verwees, greep de Japanse opnieuw het goud in 1.14,44. Daarmee versloeg ze Goetz met slechts een honderdste.

'Voel me niet helemaal top'

""Het is wat het is, zij zijn nu gewoon beter"", reageerde Leerdam na afloop nuchter. ""Het is jammer dat ik nu niet de negentiende winst op de 1.000 meter achter elkaar kan boeken, maar het is ook niet mogelijk om een heel seizoen met het mes op de keel te rijden om er weer één te winnen.""

Waarom het vandaag minder ging, kon Leerdam niet helemaal uitdrukken. ""Ik voel me niet helemaal top en ik ga op dit ijs en deze baan gewoon niet heel lekker.""

Daarnaast refereerde Leerdam ook even aan haar privésituatie. Vorige week vertelde ze dat ze daardoor een zware week achter de rug had. ""Ik probeer me echt te focussen en af te sluiten, maar ik denk dat het er indirect wel mee te maken heeft.""

Toch toont de schaatsster zich ook weer strijdbaar. ""Ik moet gewoon door. Ik kan veel beter dan dit. Dat ga ik laten zien aan het einde van het seizoen.""

Antoinette Rijpma-De Jong eindigde met 1.15,67 op de vijfde plaats. Daarmee verbeterde de winnares van WK-zilver flink ten opzichte van haar 1.000 meter in Obihiro: in Japan was ze, weliswaar onder andere omstandigheden, bijna 2 seconden langzamer.

Femke Kok en Marrit Fledderus kampten met griep en gingen niet van start.

Groenewoud valt aan

Op de massastart stonden Irene Schouten (olympisch kampioen) en Marijke Groenewoud (wereldkampioen) als topfavorieten aan de start.

Met nog tien ronden te gaan opende Groenewoud de aanval. De Canadese oud-wereldkampioene Ivanie Blondin dichtte het gat, maar toen Groenewoud het een paar ronden nog eens probeerde, was ze los. 

Schouten, die haar meeste wedstrijden wint vanuit de sprint, wachtte in het peloton rustig af. Achter Groenewoud kwam er geen achtervolging op gang, waardoor al snel duidelijk werd dat zilver het hoogst haalbare was voor de rest. Blondin sprintte naar de tweede plaats, de Canadese Valerie Maltais veroverde het brons.",2023-01-01,2023-11-01,2023-11-13
42790937,"Opvang loopt spaak, roep om migratiebeperking: wat zijn de feiten over migratie?",NOS.nl,2023-11-18,"Sjoerd Mouissie

Datajournalist

Rolinde Hoorntje

redacteur Binnenland

Sjoerd Mouissie

Datajournalist

Rolinde Hoorntje

redacteur Binnenland

Migratie is een beladen onderwerp deze verkiezingen. Zo viel het kabinet over de inperking van gezinshereniging van asielzoekers. Bovendien wil een meerderheid (bijna 70 procent) van de Nederlanders het aantal asielmigranten omlaagbrengen, bleek vorig jaar uit onderzoek van Ipsos.

Migratie in de volle breedte is als thema opgenomen in de verkiezingsprogramma's: van een migratiestop bij de PVV, tot een maximumaantal asielzoekers bij de BBB en een richtgetal van 50.000 voor asiel-, arbeids- en studiemigranten bij NSC.

Als het over migratie gaat, dan gaat het over meer dan alleen asiel. De grootste groep migranten die naar Nederland komt zijn sinds 2007 inwoners van EU-lidstaten, die visumvrij mogen reizen, wonen en werken in binnen de Europese Unie.

Afgelopen jaar kwamen er bijna 130.000 EU-inwoners naar Nederland, voornamelijk voor werk en gezin, maar ook om te studeren. De groep migranten die daarna het grootst was kwam uit Oekraïne, gevolgd door de groep migranten uit andere landen buiten de EU. Er keerden zo'n 44.000 Nederlanders terug naar eigen land.

Asielzoekers kleinste groep

De kleinste groep binnen de totale migrantenstroom zijn de asielzoekers. In 2022 registreerden zich 27.600 asielzoekers in de gemeentelijke basisadministratie. Het totale aantal asielzoekers dat vorig jaar naar Nederland kwam is wel hoger: ongeveer 46.000 (eerste aanvragers en 'nareizigers', gezinsleden van asielzoeker). Asielzoekers mogen zich formeel pas na zes maanden registreren in Nederland en er zijn lange wachtlijsten - vandaar het verschil.

De natuurlijke aanwas - de groei van de bevolking door geboortes min sterfte - is sinds 2022 negatief, en er vertrekken ook Nederlanders. De bevolking groeit nu alleen nog door migratie.

Sinds 2008 is het netto migratiesaldo positief, dat betekent dat er meer mensen ons land in komen dan vertrekken. Vorig jaar was dat getal hoger dan ooit door de toestroom van Oekraïners. Zonder hen zou het netto migratiesaldo ruim 115.000 hebben bedragen, iets meer dan in 2021 en 2019. In 2020 kwamen er minder mensen naar ons land door corona.

Het relatieve aandeel asielmigranten is de afgelopen tien jaar stabiel en bedraagt zo'n 11 procent van de totale instroom in Nederland. In absolute aantallen zie je wel groei: zo waren er vorig jaar aanzienlijk meer mensen die voor het eerst asiel aanvroegen (35.535) dan in 2012 (15.206).

Het relatieve aandeel van asielmigranten in de totale bevolkingsgroei mag dan stabiel zijn, toch draagt deze groep, samen met de niet-asielzoekers die voor gezinshereniging naar Nederland komen, het meest bij aan bevolkingsgroei, heeft het Centraal Planbureau berekend.

Dat komt doordat asielmigranten zich voor de lange termijn vestigen: na tien jaar verblijft nog ongeveer 70 procent in Nederland. Van alle arbeidsmigranten is na tien jaar bijna driekwart vertrokken. Ook het overgrote deel van de studenten uit het buitenland is na tien jaar weer weg.

Het aantal arbeidsmigranten is de afgelopen vijftien jaar verviervoudigd . Sinds de toetreding van een aantal Centraal- en Oost-Europese landen tot de EU in 2004 vinden met name Poolse arbeidsmigranten hun weg naar Nederland.

In 2021 ging het om 39.000 arbeidsmigranten uit de EU, maar het werkelijke aantal ligt waarschijnlijk veel hoger. Slechts een deel registreert zich bij de gemeente waar ze (tijdelijk) gaan wonen. Voor een groot deel gaat het om arbeidskrachten die tegen bescheiden betaling werk vonden in sectoren als de landbouw en de bouw.

Daarnaast is al langere tijd sprake van een stabiele stroom kenniswerkers van binnen en buiten de EU. Met name die laatste categorie groeit hard: vorig jaar bedroeg het aantal kennismigranten van buiten de EU 26.000, een toename van 65 procent ten opzichte van 2021.

In totaal verblijven er volgens schattingen van uitzendkoepel ABU en economisch onderzoeksbureau SEO tussen de 735.000 en 767.000 arbeidsmigranten in Nederland. SEO voorspelt dat hun aantal in 2030 zal zijn gegroeid tot 1,2 miljoen.

In alle EU-lidstaten zijn in 2022 in totaal 884.985 eerste asielaanvragen ingediend. In absolute aantallen was Duitsland de lidstaat met het hoogste aantal (25 procent van het totaal), gevolgd door Frankrijk en Spanje. Nederland neemt op basis van absolute aantallen de zesde plaats in.

Als je kijkt naar het relatieve aantal asielzoekers dat Nederland opvangt - vergeleken met het totale inwoneraantal - dan staat Nederland op de dertiende plaats. De top 5 van het hoogste aantal asielaanvragen per 1000 inwoners wordt gevormd door Cyprus, Oostenrijk, Luxemburg, Slovenië en Bulgarije.

Naast het aantal mensen dat naar Nederland komt zijn er nog twee belangrijke zaken die bijdragen aan overvolle opvangcentra. De wachttijd bij de IND is opgelopen van 32 weken naar een jaar: het aantal asielaanvragen waar de immigratiedienst nog over moet beslissen was vorig jaar oktober 29.050 en in dezelfde maand van dit jaar 42.010. Die oplopende beslistermijn leidt ertoe dat asielzoekers langer in de opvang verblijven.

Ook asielzoekers die al weten dat ze mogen blijven verblijven vaak lang in de opvang omdat er te weinig woningen zijn. Zo'n 8 procent van de sociale huurwoningen gaat naar deze zogeheten statushouders. Op dit moment verblijven er volgens het COA zo'n 62.000 mensen in de asielopvang , onder wie bijna 15.700 statushouders.",2023-01-01,2023-11-01,2023-11-13
42790947,'Patiënten al-Shifa-ziekenhuis grotendeels vertrokken' • 'Doden bij luchtaanval in Khan Younis',NOS.nl,2023-11-18,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

13:16

Israël laat pamfletten vallen boven Rafah in Gaza

Het Israëlische leger heeft pamfletten gedropt op Rafah in de Gazastrook, vlak bij de grens met Egypte. Hierin zou staan dat iedereen die informatie verstrekt over de door Hamas vastgehouden gijzelaars, kan rekenen op bescherming.

12:46

'Al-Shifa-ziekenhuis is inmiddels nagenoeg verlaten'

Het al-Shifa-ziekenhuis is inmiddels nagenoeg verlaten, zegt de ziekenhuisdirecteur tegen Al Jazeera. Volgens Mohammed Abu Salmiya zijn alleen hij en enkele anderen, onder wie personeel en patiënten, achtergebleven.

""Het ziekenhuis is verlaten. Enkele overgebleven patiënten en slachtoffers liggen in de gang"", citeert de nieuwszender de directeur. ""Het centrale deel van het ziekenhuis wordt omringd door Israëlische soldaten. Zij hebben de totale controle. Zelfs wij, het weinige medische personeel dat nog over is, kunnen ons niet vrij bewegen"", aldus de ziekenhuisdirecteur.

11:05

'Patiënten al-Shifa-ziekenhuis grotendeels vertrokken, 120 gewonden blijven achter'

Het door Hamas geleide ministerie van Volksgezondheid in Gaza zegt dat patiënten en burgers in het al-Shifa-ziekenhuis grotendeels zijn vertrokken, meldt persbureau AFP. 120 gewonde patiënten zijn nog achtergebleven, samen met een aantal couveusebaby's, zegt het ministerie. De cijfers zijn niet onafhankelijk geverifieerd.

De BBC citeert een Iers-Palestijnse arts van het al-Shifa-ziekenhuis die weigert te vertrekken. ""Veel patiënten kunnen het ziekenhuis niet verlaten omdat ze op IC-bedden of in babycouveuses liggen"", zegt Ahmed El Mokhallalati.

Volgens de arts heeft het Israëlische leger iedereen bevolen het ziekenhuis te verlaten. Dat wordt door het leger ontkend.

10:24

Onduidelijkheid over ontruiming al-Shifa-ziekenhuis

Het Israëlische leger (IDF) ontkent dat het opdracht heeft gegeven om het al-Shifa-ziekenhuis binnen een uur te evacueren, meldt de Israëlische krant The Times of Israel . In een verklaring die de krant heeft gepubliceerd schrijft het leger dat er alleen is gereageerd op verzoeken van de directeur van het medisch centrum, die om een veilige route naar buiten vroeg voor degenen die willen vertrekken.

""Vanochtend hebben de IDF ingestemd met het verzoek van de directeur van het Shifa-ziekenhuis om extra Gazanen die zich in het ziekenhuis bevonden en zouden willen evacueren, in staat te stellen dit via de beveiligde route te doen"", staat in de verklaring. ""Op geen enkel moment hebben de IDF opdracht gegeven tot de evacuatie van patiënten of medische teams. Feitelijk faciliteren we elk verzoek om een medische evacuatie.""

Ondertussen lijken er meerdere patiënten het al-Shifa-ziekenhuis te verlaten. Arabische media melden dat mensen onder begeleiding van Israëlische militairen worden geëvacueerd. Waar ze naartoe gaan, is niet bekend.

09:22

EU-buitenlandchef Borrell: alleen ruimte voor Palestijnse Autoriteit in Gaza

EU-buitenlandchef Josep Borrell zegt dat alleen de Palestijnse Autoriteit Gaza kan besturen na de oorlog tussen Israël en Hamas. Er is volgens hem dan geen ruimte meer voor Hamas.

""Hamas kan niet langer de controle over Gaza hebben"", zei Borrell op een top in Bahrein. ""Dus wie zal de controle over Gaza hebben? Ik denk dat dat maar één dat kan zijn: de Palestijnse Autoriteit"", zei hij.

De Palestijnse Autoriteit werd in 1994 opgericht als onderdeel van de Oslo-akkoorden, waarin Israël en de Palestijnse Bevrijdingsorganisatie PLO elkaar voor het eerst erkenden. Sindsdien vormt de autoriteit het bestuur van de Palestijnse gebieden. De Palestijnse Autoriteit heeft nu alleen nog het gezag over de Westelijke Jordaanoever.

07:41

'Al-Shifa-ziekenhuis heeft uur de tijd gekregen om te ontruimen'

De Arabische nieuwszender Al Jazeera meldt dat het al-Shifa-ziekenhuis in Gaza een uur de tijd heeft gekregen van het Israëlische leger om te evacueren. Artsen, patiënten en burgers in het ziekenhuis moeten dan allemaal weg zijn, schrijft de zender. Waarom dat moet gebeuren, is niet duidelijk.

Een arts zegt tegen Al Jazeera dat het onmogelijk is om iedereen binnen een uur weg te krijgen. Vooral omdat er niet genoeg ambulances zijn om patiënten en baby's in couveuses te vervoeren.

Het Israëlische leger is afgelopen week het grootste ziekenhuis van Gaza in gegaan. Het zegt wapens en een commandocentrum te hebben gevonden. Het al-Shifa-ziekenhuis werd door het Israëlische leger ""misschien wel het kloppende hart"" van Hamas genoemd.

05:30

Tanzaniaan omgekomen die mogelijk werd ontvoerd door Hamas

Een van de twee Tanzanianen die mogelijk bij de terreuractie van Hamas werden ontvoerd op 7 oktober is overleden. Dat maakte het Tanzaniaanse ministerie van Buitenlandse Zaken bekend.

Het gaat om de 22-jarige Clemence Felix Mtenga. Hij liep stage op een koeienboerderij in de buurt van de Gazastrook. Het ministerie meldt niet waar hij werd gevonden en hoe hij om het leven kwam. Een andere Tanzaniaan wordt nog vermist. Hij werkte op een andere boerderij in de buurt van de Gazastrook. 

De twee maakten deel uit van een groep van ongeveer 260 jonge Tanzanianen die naar Israël waren gekomen in het kader van een samenwerkingsprogramma tussen Israël en Tanzania.

04:56

'Doden en gewonden bij luchtaanval in Khan Younis'

Een woonwijk in Khan Younis in het zuiden van de Gazastrook is vannacht getroffen door een luchtaanval, meldt Al Jazeera. Volgens een correspondent van de nieuwszender zijn er 26 doden gevallen en tientallen gewonden. 

Hoewel het grootste deel van de Israëlische bombardementen en acties van grondtroepen zich richten op het noorden van de Gazastrook, zijn er ook luchtaanvallen in het zuiden. Israël verspreidde eergisteren flyers in het oosten van Khan Younis met de boodschap dat mensen schuilplaatsen op moesten zoeken. 

""Voor uw veiligheid moet u uw woonplaats onmiddellijk verlaten en naar schuilplaatsen gaan. Iedereen die in de buurt komt van terroristen of hun faciliteiten brengt zichzelf in gevaar. Elk huis dat door terroristen wordt gebruikt zal doelwit zijn"", was op de flyers te lezen.

01:47

Weer beperkt telefoonverkeer in Gazastrook

Er is weer deels telefoonverkeer mogelijk in de Gazastrook. Sinds gisteren konden de meeste mensen niet meer bellen of internetten. Telefoonproviders Jawwal en Paltel hadden te weinig brandstof voor stroomgeneratoren waardoor zendmasten niet meer werkten.

Paltel meldt nu dat het bedrijf toch weer wat brandstof in handen heeft gekregen waardoor de verbindingen deels hersteld zijn. Het gebrek aan communicatie leverde onder meer problemen op voor mensen die de hulpdiensten wilden bereiken na luchtaanvallen.

Omdat er zeer beperkt stroom is in de Gazastrook, worden telefoons vaak op centrale plekken opgeladen, zoals op deze foto van vorige maand in Rafah te zien is. De telefoons worden onder meer opgeladen via autobatterijen of met stroom die wordt opgewekt met zonnepanelen.

01:15

Israël bevestigt dat het twee tankwagens brandstof per dag gaat toelaten in Gaza

Israël heeft gisteravond bevestigd dat het gaat toestaan dat brandstof de Gazastrook in mag komen. 

Het gaat om twee tankwagens per dag. Wat neerkomt op ongeveer 60.000 liter brandstof per dag. Een deel hiervan zal volgens de VS worden gebruikt om generatoren te laten draaien die de telefoonnetwerken van stroom voorzien. Het grootste deel van de brandstof zal worden gebruikt voor generatoren om waterzuiveringscentrales van stroom te voorzien.

Volgens de Israëlische minister Benny Gantz wordt de brandstof in de komende 48 uur geleverd onder toezicht van de VN. Israël verbood lange tijd dat brandstof de Gazastrook binnenkwam. Volgens het land was het risico te groot dat Hamas er met de benzine vandoor zou gaan waardoor het niet voor burgerdoeleinden gebruikt zou worden.

Alleen afgelopen woensdag mocht er voor het eerst weer brandstof het gebied in. Het ging toen om 23.000 liter brandstof. Maar dat mocht toen alleen worden gebruikt door de VN om hun voertuigen mee te vullen. En gisteren werd er brandstof toegelaten die bedoeld was om de telefoonnetwerken weer draaiende te krijgen.

00:35

Gazanen in het zuiden moeten nu ook vluchten: 'Ik weet het niet meer'

Eerder werd het gebied rondom Khan Younis, in het zuiden van Gaza, als veilig aangemerkt door het Israëlische leger. Maar nu worden inwoners daar ook aangespoord om te vertrekken.

00:17

Welkom

Welkom in een nieuw liveblog over de oorlog tussen Israël en Hamas. Het blog van gisteren is hier terug te lezen.",2023-01-01,2023-11-01,2023-11-13
42790955,170.000 mensen protesteren in Madrid tegen amnestiewet voor Catalonië,NOS.nl,2023-11-18,"In Madrid zijn 170.000 mensen de straat op gegaan voor een protestmars tegen een omstreden amnestiewet, die de socialistische premier Sánchez is overeengekomen met Catalaanse separatistische partijen.

Met borden in de hand waarop teksten staan als ""Sánchez verrader"" en ""Verkoop Spanje niet"" en zwaaiend met Spaanse vlaggen protesteerden de betogers tegen de wet die volgens hen de rechtsstaat en de scheiding der machten bedreigt.

De demonstratie is de grootste in een reeks protesten tegen de wet in steden in het hele land. Alberto Nuñes Feijóo, leider van de conservatieve Partido Popular, en Santiago Abascal, leider van de rechts-radicale partij Vox, woonden de mars ook bij, die werd georganiseerd door burgergroeperingen.

Na de betoging in het centrum van de hoofdstad liepen tientallen demonstranten nog naar het Moncloa-paleis, de residentie van de premier. Voor zover bekend is de demonstratie rustig verlopen.

Strafbare feiten

Sánchez kreeg een derde ambtstermijn van vier jaar in ruil voor zijn instemming met de amnestiewet. De leider van de Catalaanse partij, Carles Puigdemont, had als prijs voor steun aan het kabinet amnestie geëist voor hemzelf en andere separatisten. Zij worden in Spanje vervolgd voor hun rol bij het illegale referendum in 2017 over de onafhankelijkheid van Catalonië. Een aantal van hen is al veroordeeld.

Het is de bedoeling dat de amnestie gaat gelden voor alle strafbare feiten sinds 2012 die verband houden met acties van de separatistische beweging. Het parlement moet de wet goedkeuren. De overeengekomen amnestie geldt voor ongeveer 400 mensen die de wet hebben overtreden in de strijd voor onafhankelijkheid.

Sánchez heeft de wet verdedigd door te zeggen dat amnestie de spanningen in Catalonië helpt bezweren. Maar een groot deel van het land is tegen de wet. Tegenstanders zijn bang dat als de separatisten amnestie krijgen, ze uiteindelijk weer zullen strijden voor een onafhankelijk Catalonië.

Ook wordt Sánchez verweten dat hij koste wat het kost wil blijven regeren, en daarom een overeenkomst heeft gesloten met de de Catalaanse partijen Junts per Catalunya en Esquerra Republicana de Catalunya (ERC), die allebei voor afscheiding van Catalonië zijn.

Voldoende zetels

In Spanje moest een nieuwe regering worden gevormd na de verkiezingen van afgelopen zomer, die door Sánchez werden verloren. De rechts-conservatieve Partido Popular kwam als winnaar uit de bus, maar het lukte die partij niet om een coalitie te smeden. Daardoor kwam de bal toch bij Sánchez te liggen.

Hij moest aankloppen bij de Junts en de ERC om voldoende zetels te krijgen. Donderdag was er witte rook en vrijdag werd Sánchez officieel beëdigd door de koning.",2023-01-01,2023-11-01,2023-11-13
42790973,Omtzigt op campagne in Diemen: 'Ik hoop dat u het volhoudt' ,NOS.nl,2023-11-18,Pieter Omtzigt (NSC) is op campagne in Diemen waar hij flyers uitdeelt en in gesprek gaat met mensen in een winkelcentrum.,2023-01-01,2023-11-01,2023-11-13
42790982,'Bestaansonzekere laagopgeleide' vertrouwt politiek minder en stemt minder,NOS.nl,2023-11-18,"Relatief veel meer mensen met een hbo- of een wo-opleiding zijn van plan om bij de Tweede Kamerverkiezingen hun stem uit te brengen dan mensen met een middelbare beroepsopleiding of alleen middelbare school.

Dat valt op te maken uit een onderzoek van Ipsos in opdracht van de NOS. Die laatste groep heeft ook minder vertrouwen in de landelijke politiek, en geeft vaker aan dat dat vertrouwen niet meer te herwinnen is.

Dat de opkomst deels afhankelijk is van het opleidingsniveau is al eerder geconstateerd. Bij de Kamerverkiezingen van 2017 en 2021 bracht ongeveer twee derde van de laagopgeleiden een stem uit. Bij de hoogopgeleiden ging het om 90 procent.

Uit de nieuwste cijfers van Ipsos valt af te leiden dat dergelijke grote verschillen ook bij de komende verkiezingen te verwachten zijn. Zo zegt bijna een op de vijf laagopgeleiden vooraf dat het niet waarschijnlijk is dat ze gaan stemmen. Tegelijk geeft ruim 94 procent van de hoogopgeleiden aan van plan te zijn een stem uit te brengen.

Het onderzoek van Ipsos ging onder meer over het voornemen van verschillende opleidingsniveaus om een stem uit te brengen. Daarbij zijn de groepen 'hoogopgeleiden', 'middelbaar opgeleiden' en 'laagopgeleiden' gehanteerd, die ook het Centraal Bureau voor de Statistiek (CBS) gebruikt.

Onder hoogopgeleiden vallen mensen met een hbo- of wo-opleiding, de middengroep bestaat uit mensen met bovenbouw havo/vwo en mbo-2 of hoger. Laagopgeleiden hebben onderwijs op het niveau van basisonderwijs, vmbo, de eerste drie jaar havo/vwo of mbo-1 genoten.

In hoeverre deze cijfers overeenkomen met de uiteindelijke opkomstcijfers voor de verkiezingen van woensdag is natuurlijk zeer de vraag. Deelnemers aan het onderzoek kunnen voorafgaand aan de stembusgang sociaal wenselijke antwoorden geven en er kunnen op verkiezingsdag redenen zijn om wel of juist niet te gaan stemmen. Duidelijk is wel dat er in de regel meer niet-stemmers onder laagopgeleiden zijn dan onder hoogopgeleiden.

In de Rotterdamse wijk Carnisse ging burgemeester Aboutaleb daarom de wijk in met verslaggever Gerri Eickhof: 

Verder is duidelijk dat laagopgeleiden minder vertrouwen hebben in de landelijke politiek. Meer dan een kwart (29 procent) van de laagopgeleiden heeft een beetje tot veel vertrouwen in de landelijke politiek, waar dat bij hoogopgeleiden ruim de helft (53 procent) is. 60 procent van de laagopgeleiden heeft zelfs weinig tot heel weinig vertrouwen in de politiek en deze groep zegt ook vaker dat dat vertrouwen niet meer te herwinnen is.

Op één van de belangrijke verkiezingsthema's, bestaanszekerheid, zijn ook grote verschillen te zien. Van de laagopgeleiden zegt bijna een kwart (24 procent) zich (heel) bestaansonzeker te voelen. Onder hoogopgeleiden is dat slechts één op de tien (11 procent), terwijl twee derde (65 procent) van die groep zich juist (heel) bestaanszeker voelt. Die groep kan naar eigen zeggen goed rondkomen.

Onder laagopgeleiden kunnen veel meer mensen (48 procent) dan ook maar nét rondkomen. 12 procent van die groep kan net niet of zelfs beslist niet rondkomen, en moet dus de eindjes aan elkaar knopen. Vanzelfsprekend maken ook meer mensen in die groep zich zorgen over het mogelijk achteruitgaan of wegvallen van het inkomen.

Mbo-studenten in Nijmegen werden deze week in een theatershow gewezen op het belang van stemmen. Kijk hier hoe dat ging: 

Uit een eerdere peiling van Ipsos, uitgevoerd met  EenVandaag , bleek onlangs dat politieke voorkeur de komende verkiezingen ook duidelijk verschilt op basis van opleidingsniveau.

Zo doet NSC het met name goed bij lager opgeleiden, waar hoogopgeleiden vaker geneigd zijn om op VVD of GroenLinks-PvdA te stemmen. De voorkeur voor een premierskandidaat is volgens diezelfde lijnen verdeeld, bleek uit het onderzoek.",2023-01-01,2023-11-01,2023-11-13
42790996,Vanavond op tv: In gesprek met VVD-lijsttrekker Dilan Yeşilgöz,NOS.nl,2023-11-17,"In aanloop naar de Tweede Kamerverkiezingen interviewt Nieuwsuur de lijsttrekkers van de veertien grootste politieke partijen. In deze speciale verkiezingsuitzendingen ontleden we de partijen aan de hand van hun verkiezingsprogramma's en stemgedrag. Kiezers uit eigen kring komen aan bod met verwachtingen, ambities en kritiek.

Vanavond staat de hele uitzending in het teken van de VVD. We spreken met de nieuwe lijstrekker van de partij, Dilan Yeşilgöz, over de nieuwe koers en waar de partij nu voor staat.",2023-01-01,2023-11-01,2023-11-13
42791008,Kritische reacties op stoppen krimpplan Schiphol,NOS.nl,2023-11-14,"In de Tweede Kamer wordt door bepaalde partijen kritisch gereageerd op het kabinetsbesluit om de krimp van Schiphol op de korte termijn stil te leggen . Het kabinet wilde met die krimp volgend jaar al bereiken dat Schiphol meer aan de geluidsnormen zou gaan voldoen.

""Zondag gingen 85.000 mensen de straat op om te eisen dat de politiek de klimaatcrisis bestrijdt. Vandaag dit bericht. Totaal toondoof,"" zegt lijsttrekker Esther Ouwehand van de Partij voor de Dieren. Zij wil een halvering van de luchtvaart. ""Geef omwonenden en de rest van Nederland een gezonde toekomst!""

Minister Harbers van Infrastructuur zegt dat er nu eenmaal veel belangen rondom Schiphol spelen waarmee het kabinet rekening moet houden. ""De rechter in Nederland vond de krimp volgend jaar toelaatbaar , maar de Europese Commissie zegt nu dat we eerst de internationale procedure moeten doorlopen voordat het aantal vluchten naar beneden kan.""

Commerciële druk

Ook GroenLinks-PvdA is het niet eens met het besluit. Die partij vindt dat het kabinet zwicht voor de commerciële belangen van de luchtvaartsector. ""Door te buigen voor commerciële druk stelt de regering die belangen boven de gezondheid en het welzijn van omwonenden"", zegt Kamerlid Habtamu de Hoop.

Harbers ontkent dat het besluit is gevallen omdat de Verenigde Staten hebben gedreigd om vluchten van KLM niet meer toe te laten in Amerika.

Harbers: ""Zo ver is het niet gekomen. De VS hebben wel een eerste stap aangekondigd die KLM zou kunnen raken. Maar toen de EU aangaf dat zij ook van oordeel zijn dat het niet kan zoals wij wilden, hebben we besloten het krimpplan voor de korte termijn stop te zetten.""

Jan Boomhouwer, bestuurslid van de stichting Recht op Bescherming tegen Vliegtuighinder (RBV) vindt de ""powerplay"" uit de VS schandalig. ""Omwonenden worden hier fors op achterstand gezet, het effect op hen is desastreus"", zegt hij tegen de NOS.

Volgens hem kan dit alleen gebeuren als er flink ""gemopperd"" is vanuit de EU en de VS. Boomhouwer: ""De inkt van het besluit was allang droog en zelfs dan nog wordt de zaak teruggedraaid.""

Stilste vliegtuigen

Minister Harbers werkt aan een permanente oplossing voor minder vluchten, die internationaal wel juridisch houdbaar is. ""We willen geen juridische averij oplopen en ik wil het niet weer tussentijds zien stranden"", aldus Harbers.

Tot die tijd wordt het teveel aan vluchten en lawaai gedoogd. Wel heeft KLM beloofd de vluchten tussen 00.00 uur en 06.00 uur te verplaatsen naar andere momenten en in de nacht hun allerstilste vliegtuigen aan te bieden.

Actiegroep Greenpeace houdt het kabinet aan zijn belofte voor de lange termijn en noemt het besluit van vandaag stuitend. Maar de kiezer heeft ook nog een stem in dit verhaal, zegt Greenpeace. ""De nieuwe regering zal hard aan de slag moeten om burgers boven de luchtvaartindustrie te plaatsen. Daar kan de kiezer zich volgende week over uitspreken.""

De toekomst van Schiphol komt ook terug in de klimaathoofdstukken van de verkiezingsprogramma's. Wat de verschillende partijen willen, zet Nieuwsuur op een rij in deze video:",2023-01-01,2023-11-01,2023-11-13
42791012,Nederland en Duitsland gaan samen groene waterstof importeren,NOS.nl,2023-11-14,"Nederland en Duitsland trekken samen op bij de toekomstige import van groene waterstof. Dat maakte het ministerie van Economische Zaken en Klimaat vandaag bekend tijdens een werkbezoek van koning Willem-Alexander aan de Duitse deelstaat Noordrijn-Westfalen.

Beide landen leggen 300 miljoen euro apart voor de import van hernieuwbare waterstof. Dat is waterstof die geproduceerd wordt met bijvoorbeeld wind- of zonne-energie. De waterstof moet een grote rol gaan spelen in de verduurzaming van de industrie en de transportsector.

De gezamenlijke import gaat beginnen in 2027. Hiermee haakt Nederland aan bij het Duitse subsidieproject H2Global. Sinds vorig jaar koopt de Duitse overheid samen met enkele grote energiebedrijven op de wereldmarkt leveringscontracten voor groene waterstof met een looptijd van tien jaar.

Zo proberen de samenwerkingspartners een zo laag mogelijke prijs te betalen. De waterstof wordt vervolgens doorverkocht aan bedrijven die de waterstof nodig hebben voor hun productie. Die moeten zo meeprofiteren van de gunstige inkoop.

Nederland gaat mee doen

De Nederlandse overheid vindt het H2Global-project een mooie aanvulling op het huidige importbeleid. Het past bovendien bij het voornemen om meer samen op te trekken met Duitsland op het gebied van waterstof. De twee landen hebben binnen Europa de meeste waterstof nodig.

Voor een deel gaan de buurlanden zelf waterstof produceren. Maar import is ook nodig. Vanwege de belangrijke havens in Nederland, zal die import - ook voor Duitsland - voor een groot deel via Nederland lopen. ""Zodoende ontstaat er op termijn een Noordwest-Europese waterstofmarkt waarbij Nederland zich tot een van de belangrijkste waterstofhubs van de regio kan ontwikkelen"", schrijft het Nederlandse ministerie.

Wereldwijde zoektocht

Dat Nederland op zoek is naar groene waterstof was goed te zien aan het reisschema van de koning in de afgelopen maanden. Een maand geleden vloog hij samen met demissionair klimaatminister Jetten naar Zuid-Afrika om onder meer te praten over de levering van groene waterstof aan Nederland. In juni stond dat ook op het programma tijdens een bezoek aan Spanje.

In diezelfde maand spande ook demissionair premier Rutte zich in voor de waterstofdiplomatie. Hij bezocht toen Marokko, Namibië en Zuid-Afrika , met ook hier de export van groene waterstof als belangrijk onderdeel van de gesprekken tussen de regeringsleiders.",2023-01-01,2023-11-01,2023-11-13
42791038,RIVM maakt zich zorgen: Nederlanders zijn flink minder gaan bewegen,NOS.nl,2023-11-14,"Vorig jaar bewoog slechts 44 procent van de Nederlanders voldoende en sinds 2020 voldoen steeds minder Nederlanders aan de beweegrichtlijnen, blijkt uit onderzoek van het RIVM. In 2019 bewoog nog 49 procent voldoende. 

Vooral jongeren, jongvolwassenen en hoger opgeleiden zijn minder gaan bewegen. Allemaal zijn ze minder gaan fietsen en wandelen van en naar school, werk en in hun vrije tijd. Het RIVM vergeleek cijfers van voor de coronaperiode met cijfers van na corona.

Volgens de beweegrichtlijnen zouden volwassenen elke week, verdeeld over meerdere dagen, minstens 2,5 uur matig tot intensief moeten bewegen. Kinderen moeten dagelijks minstens een uur bewegen.

Ook zijn voor beide groepen spier- en botversterkende activiteiten nodig. Voor volwassenen is dat minstens twee keer per week, voor kinderen minstens drie keer.

Dit alles verlaagt het risico op chronische ziekten als diabetes, hart- en vaatziekten, depressiviteit en, bij ouderen, botbreuken.

Wat opvalt, is dat jongeren wel meer zijn gaan sporten, maar toch minder aan de beweegrichtlijn voldoen. Dat komt doordat het aantal minuten dat ze per week op de fiets zitten, is gedaald. Een mogelijke schuldige is de e-bike: een fietser legt een afstand daarmee af in minder tijd en zit dus korter op de fiets.

Volgens Tessa Schurink, een van de onderzoekers van het RIVM, is het duidelijk wanneer de e-bike een slechte invloed heeft. ""Als je de auto laat staan en in plaats daarvan de elektrische fiets pakt, dan is het natuurlijk beter, maar als je de gewone fiets gaat vervangen voor de elektrische met trapondersteuning, dan is het toch minder intensief.""

Ik zie dat ik minder goed denk als ik niet in beweging blijf. Dan word ik somber.

Jongeren van 12 tot 17 jaar zitten wekelijks gemiddeld 48 minuten minder op de fiets naar school en fietsen 51 minuten minder in hun vrije tijd dan in 2019, ook al is het aantal dagen dat ze naar school gaan hetzelfde gebleven.

Jongeren, jongvolwassenen en hoogopgeleiden zijn daarnaast ook nog eens de mensen die gemiddeld het meeste aantal uren op een dag op een stoel zitten. Dat baart het RIVM zorgen. Veel zitten hangt samen met een hoger risico op hart- en vaatziekten, diabetes type 2 en eerder overlijden. Bij mensen die zeer actief zijn en ruim aan de richtlijnen voldoen, is dat verband er bijna niet.

Bewustzijn verschilt

Het bewustzijn onder jongvolwassenen over hun beweging loopt uiteen, blijkt vanochtend bij een school in Den Bosch. ""Ik heb wel betere dingen te doen: werken en met vrienden afspreken"", zegt een 18-jarige tegen een NOS-verslaggever. Een ander die komt aanrijden op een e-bike zegt dat die hem dagelijks veel tijd scheelt. ""Nu kost het me een kwartiertje, anders 25 minuten"", zegt hij. Dat scheelt dus 20 fietsminuten van en naar school.

Vervolgens verschijnt een jonge vrouw die meer bezig is met haar gezondheid: ""Ik probeer dagelijks 10.000 stappen te zetten, maar dat is wel moeilijker in de winter en met de regen"", vertelt ze. ""Ik zie dat ik minder goed denk als ik niet in beweging blijf. Dan word ik somber.""",2023-01-01,2023-11-01,2023-11-13
42791044,Oud-atleet Liefers wil met PartijvdSport Tweede Kamer in beweging krijgen,NOS.nl,2023-11-14,"Luuk Blijboom

redacteur NOS Sport

Luuk Blijboom

redacteur NOS Sport

Of in hem een toekomstig Minister voor Sport schuilt? Gert-Jan Liefers zucht een paar keer diep als hem de vraag wordt gesteld, om op die manier stiekem wat extra bedenktijd te kopen.

Als er één kandidaat-Kamerlid is dat op basis van zijn curriculum vitae voor zo'n functie in aanmerking zou komen, dan is het wel de nummer vier op de lijst van de PartijvdSport.

Twee decennia lang was de 45-jarige oud-atleet houder van het Nederlands record op de 1.500 meter. Dit jaar werd zijn 3.32,89 uit de boeken gelopen door het aanstormende talent Niels Laros. Maar Liefers staat misschien ook wel op een kruispunt in zijn leven.

Strikte voorwaarde

Ja, klinkt het uiteindelijk, hij zou best minister willen worden. Althans, onder één strikte voorwaarde. ""Zolang ik op die positie weg kan blijven van het opportunisme, tenminste. Want opportunisme creëert alleen maar wantrouwen.""

Niet dat Liefers zich iets meer dan een week voor de Tweede Kamerverkiezingen bij voorbaat rijk rekent. Hij kent zijn zeer bescheiden plek in het politieke landschap. Niet alleen is zijn PartijvdSport allesbehalve zeker van een Kamerzetel. Hij heeft ook nog eens drie personen (geen oud-topsporters) voor zich op de kandidatenlijst. ""Als voormalig topsporter weet ik wat een vierde plaats waard is.""

Liefers kent de positie van zijn partij: ""Het zou al supergaaf zijn wanneer we één zetel behalen.""

Middellange afstand

In 2014 speelde Liefers met de gedachte om een politieke partij op te richten met sport als uitgangspunt van het programma. Hij gooide links en rechts een balletje op, kwam erachter dat de PartijvdSport al bestond en sloot zich daar vervolgens bij aan.

Liefers: ""Als topsporter ben je gewend te denken in oplossingen in plaats van problemen. Grenzen zijn er om te doorbreken, niet om tegenaan te lopen.""

Politici zijn aan de cognitieve kant opgevoed. De voordelen van bewegen worden in ons land nauwelijks onderkend.

Liefers: ""Ik geloof daarnaast in sport als verbindende factor. Dat geldt niet alleen voor ons land, maar voor de gehele wereld. De sportgedachte kan veel betekenen voor de mensheid.""

Poetin

Waar die instelling toe kan leiden? In de wereldpolitiek is daarvan een duidelijk voorbeeld zichtbaar, al is Liefers de eerste om te erkennen dat dit niet voor zijn opvatting pleit.

""Vladimir Poetin is een product van zijn opvoeding. En hij is en blijft een judoka. Een man die onder geen enkele voorwaarde een nederlaag zal accepteren. Hij gaat door. Tot het bittere einde.""

Het laat in Liefers' optiek onverlet dat sport de politiek veel goeds kan brengen. In Nederland, vooral. ""Het probleem in ons land is dat de politici die de touwtjes in handen hebben aan de cognitieve kant zijn opgevoed. De voordelen van bewegen worden in ons land nauwelijks onderkend. Terwijl sport zo veel meer is dan alleen maar een beetje fysiek bezig zijn.""

Waar het onder de Haagse kaasstolp aan ontbreekt zijn, zoals hij het noemt, spitsen met een neusje voor zowel de bal als het doel. ""Scoren is een combinatie van cognitief en fysiek op het hoogste niveau acteren. Het een kan niet zonder het ander.""

""Wetenschappelijk is aangetoond dat mensen die dagelijks bewegen tot veel betere oplossingen komen dan mensen die niet of nauwelijks uit hun stoel komen. Als we vasthouden aan de macht van mensen die zijn opgegroeid met het cognitieve, komen we geen stap verder.""

Dat Nederland geen volwaardige minister van Sport heeft, toont volgens Liefers aan dat sport niet serieus wordt genomen. ""Alleen wanneer de verkiezingen voor de deur staan, heeft de politiek interesse. Dan wordt de sport misbruikt door de politieke partijen.""

Yesilgöz en Verhoeven

""Ineens wil Dilan Yesilgöz op de foto met Rico Verhoeven om zichzelf te profileren. Ik snap dat hij daar achteraf vraagtekens bij heeft. Waarom? Vermoedelijk omdat hij er hetzelfde over denkt als ik.""

NOC*NSF

@nocnsf

Sport gaat niet vanzelf! Daarom gaan sporters in gesprek met lijsttrekkers. 

Rico Verhoeven met Dilan Yeşilgöz, Nathan Rutjes met Frans Timmermans en Dafne Schippers met Rob Jetten. En er volgt meer…

#sportgaatnietvanzelf

12:47

7 november 2023

Het wordt tijd, zegt Liefers, dat de Nederlandse politiek daadwerkelijk in actie komt. Dat dopinggebruik een plekje in het wetboek van strafrecht krijgt, bij wijze van preventieve maatregel. Dat jongeren tot 21 jaar een budget tegemoet kunnen zien om zich aan te sluiten bij een sportclub. Dat kinderen op de basisschool, net als in Groot-Brittannië, de dag beginnen met een Daily Mile, een fikse wandeling van ruim anderhalve kilometer alvorens ze de klas betreden.

Het zijn ingrepen die eigenlijk indruisen tegen zijn opvattingen. ""Ik ben altijd liberaal geweest. De praktijk leert alleen dat je op gebied van sport en bewegen niet alles bij de mensen zelf kunt neerleggen.""",2023-01-01,2023-11-01,2023-11-13
42791046,Bontenbal (CDA) kritisch op NSC • Yesilgöz over 'blinde vlekken' VVD,NOS.nl,2023-11-14,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

12:22

Bontenbal (CDA) opent de aanval op Omtzigt (NSC)

In gesprek met RTL Nieuws heeft CDA-leider Henri Bontenbal de aanval geopend op de partij van Pieter Omtzigt. Nu de voormalig-CDA'er zijn eigen partij is begonnen (NSC), is het CDA-gedachtegoed niet langer behouden aan het CDA.

""Dat is ook logisch. Eddy van Hijum heeft het partijprogramma van NSC geschreven, een maand voordat hij bij NSC kwam was hij gewoon nog gedeputeerde van het CDA"", zegt Bontenbal. ""Dus ja, daar zit overlap. Maar ook die partij moet nog maar eens kunnen bewijzen dat ze het waar kunnen maken.""

Bontenbal: ""Ook in de manier waarop ze zich presenteren als ""totaal nieuw"", gaan ze dat waarmaken? Als je echt pleit voor een nieuwe politieke cultuur in Den Haag, moet je dat dan doen met mensen die er zelf ook al twintig jaar rondlopen?""

In de peilingen staat het CDA er niet goed voor, in de laatste peiling wordt het aantal zetels geschat op vier. Dat zijn er 11 minder dan de 15 die de partij bij de vorige Tweede Kamerverkiezingen in 2021 haalde.

In het radioprogramma Sven op 1 wil Bontenbal zich nog niet vastpinnen op het wel of niet meewillen regeren. ""Ik denk dat er in acht dagen nog veel kan gebeuren. De uitslag zal bepalen wat onze keuze gaat zijn om wel of niet mee te doen (in de coalitie, red.).""

Of laat ik het zo zeggen, vervolgt Bontenbal: ""De reflex van het CDA om altijd mee te willen doen, heb ik veel minder. Ik wil mijn idealen overeind houden en mijn huid duur verkopen.""

10:27

Kijk hier de Q&A met VVD-leider Yesilgöz terug

VVD-leider Yesilgöz was vanochtend te gast bij de NOS. In het NOS Radio 1 Journaal blikte ze onder andere terug op de regeerperiode van 13 jaar van de VVD.

Ook ging ze in gesprek met verslaggever Albert Bos waarbij ze vragen die lezers via Instagram hadden gesteld, beantwoordde. Bekijk hieronder de hele Q&A met Yesilgöz terug.

10:02

Oud-atleet Liefers wil met PartijvdSport Kamer bewegen

Oud-atleet Gert-Jan Liefers en nummer vier op de lijst van de PartijdvdSport denkt dat sport de politiek veel goeds kan brengen. ""Het probleem in ons land is dat de politici die de touwtjes in handen hebben aan de cognitieve kant zijn opgevoed. De voordelen van bewegen worden in ons land nauwelijks onderkend. Terwijl sport zo veel meer is dan alleen maar een beetje fysiek bezig zijn.""

Volgens Liefers ontbreekt het in Den Haag aan ""spitsen met een neusje voor zowel de bal als het doel"". ""Als we vasthouden aan de macht van mensen die zijn opgegroeid met het cognitieve, komen we geen stap verder"", aldus Liefers.

09:25

Yesilgöz: 'Tijdig naar de mensen luisteren'

VVD-leider Dilan Yesilgöz blikt in het NOS Radio 1 Journaal kort terug op de regeerperiode van de VVD. 13 jaar lang is de partij onafgebroken aan de macht, altijd met hetzelfde gezicht, demissionair premier Mark Rutte. Hoe kijkt Yesilgöz terug op deze periode en heeft de partij misschien ook niet wat regeerrust nodig?

""Als je kijkt naar de grote crises die we hebben meegemaakt, zijn we daar over het algemeen goed doorgekomen. Natuurlijk zijn er mensen die daar nog last van hebben, daar wil ik absoluut niks aan afdoen"", zegt de VVD-leider. Ook vindt ze dat Nederland een goede rol heeft gespeeld op het internationale toneel.

Natuurlijk zijn er ook blinde vlekken geweest, erkent Yesilgöz. Ze is de Kamerleden die de VVD daarop gewezen hebben dankbaar. ""De toeslagenaffaire en Groningen, we moeten alles op alles zetten dat dat niet weer gebeurt.""

Voor haarzelf haalt ze eruit dat er tijdig naar mensen moet worden geluisterd. Yesilgöz: ""Ik heb veel aan de keukentafel gezeten in Groningen en huilende mensen gezien. Ik heb ook gedacht: 'hoe hebben we het zover kunnen laten komen'. Als je eerder had geluisterd, had je andere besluiten kunnen nemen.""

Een luisteraar uit Groningen vraagt zich af waarom hij nog op de VVD zou moeten stemmen. Heeft de VVD wel oog voor de gedupeerden? ""Ik kan dat alleen voor mijzelf, als leider van de VVD, zeggen. Ik ben de politiek ingegaan om mensen te dienen, ik ben er voor de mensen."" Het is nu aan de kiezer, erkent ze: ""Maar we zijn altijd bereid om onze verantwoordelijkheid te pakken, we zijn er klaar voor. En als de kiezer anders besluit, gaan we met veel plezier oppositie voeren.""

08:17

Jeugdjournaal bakte pannenkoeken met Bikker (CU)

Het Jeugdjournaal gaat in aanloop naar de verkiezingen op pad met de lijsttrekkers. Gisteren gingen ze pannenkoeken bakken met Mirjam Bikker van de ChristenUnie. Vanmiddag gaan ze op pad met Frans Timmermans van GroenLinks-PvdA.

07:35

EU nagenoeg geen thema in verkiezingscampagne

In de verkiezingscampagne is het wat de Europese Unie betreft oorverdovend stil. Uit onderzoek van Ipsos in opdracht van de NOS bleek dat kiezers hun stemkeuze vrijwel uitsluitend door binnenlandse thema's laten bepalen.

Opvallend, want de EU manifesteert zich steeds nadrukkelijker als geopolitieke speler, bijvoorbeeld in de oorlogen in Oekraïne, Israël en Gaza. Ook wordt steeds meer wetgeving die in Nederland van kracht is mede gemaakt door Nederlandse ministers en ambtenaren in Brussel. 

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de toon iets aan het verharden is. Ze zagen onder anderen Jetten (D66), Van der Plas (BBB) en Omtzigt (NSC) de confrontatie zoeken. Dat iedereen wat meer het achterste van de tong laat zien, geeft wel dat de eindfase van de campagne is begonnen. 

Bij Wilders (PVV) zien de podcasters juist een omgekeerde beweging. Hij wil echt heel graag regeren en is, in tegenstelling tot alle voorgaande jaren, de mildheid zelve. Heeft dat iets met de leeftijd van de zestigjarige te maken, vragen zij zich af.

Ook de SP en de Partij voor de Dieren spreken de ambitie uit om mee te regeren, maar bij deze partijen vragen Van der Wulp en Vullings zich af of ze dat ook echt willen. 

07:20

  Yesilgöz is te gast bij NOS Radio 1 journaal, waar staan zij en haar partij voor? 

VVD-lijsttrekker Dilan Yesilgöz-Zegerius (46) woont in Amsterdam. Ze is van Turks-Koerdische afkomst en kwam op 7-jarige leeftijd als vluchteling naar Nederland. Ze heeft nog een dubbele nationaliteit, maar probeert daarvan af te komen. PVV-leider Wilders twitterde een hatelijk bericht over haar achtergrond toen ze minister van Justitie en Veiligheid werd, maar de twee hebben dat uitgepraat. En toen zij lijsttrekker werd, zei Yesilgöz dat ze samenwerking met de PVV in een coalitie niet meer uitsluit.

Daarmee nam ze afstand van haar voorganger, de huidige premier Rutte, die de VVD 17 jaar leidde. Yesilgöz' politieke carrière is snel gegaan. In 2014 werd ze raadslid in Amsterdam, drie jaar later was ze Kamerlid. Ze vindt het thema vrijheid belangrijk, wil grenzen stellen aan migratie en meer zekerheid voor mensen met een gemiddeld inkomen.

De Volkspartij voor Vrijheid en Democratie (VVD) is een liberale partij, die lange tijd gold als een van de meest rechtse partijen van Nederland. Door de komst van partijen als de PVV en Forum voor Democratie is dat niet meer zo. De VVD komt van oudsher op voor mensen met een hoger inkomen, een eigen zaak, een koophuis en een auto, mensen die vinden dat ze beknot worden door overbodige regels en die graag minder belasting willen betalen.

De liberalen hebben de vrijheid van het individu hoog in het vaandel en zijn bijvoorbeeld voor het recht op abortus en euthanasie. Tegelijkertijd zijn ze voor zware straffen voor criminelen. De laatste jaren is de partij meer een middenpartij geworden, met meer aandacht voor het klimaat en voor mensen met een modaal inkomen.

07:10

Wat er gisteren onder meer gebeurde

Jetten (D66) was gisteravond te gast in Nieuwsuur en is kritisch op partijgenoten die tijdens of na hun politieke baan in de fossiele energiesector gaan werken. ""Ik begrijp niet waarom mensen voor dit soort banen kiezen. Ik zou vooral wat anders gaan doen.""

PVV-leider Wilders was bij de NOS te gast en zei dat men na de verkiezingen niet meer om de PVV heen kan. 

VVD-leider en demissionair minister van Justitie Yesilgöz was in Twente te gast bij Tubantia in van Torentje naar Torentje. Ze sprak haar bezorgdheid uit over de criminaliteit in ons land. Ze heeft gemengde gevoelens bij de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper.

Yesilgöz zei in het programma dat het gevaar van de drugshandel nog steeds wordt onderschat:

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791053,Timmermans: 'VVD wil niet terugkijken en verantwoording afleggen',NOS.nl,2023-11-14,Timmermans vindt dat VVD niet terugkijkt op 13 jaar regeren en niet leert van gemaakte fouten.,2023-01-01,2023-11-01,2023-11-13
42791069,De Verkiezingsdag: het thuisfront ,NOS.nl,2023-11-13,"Podcast De Dag doopt zich tot de verkiezingen om tot De Verkiezingsdag. Elke dag praten we met (ervarings-)deskundigen over één politieke factor van betekenis in de aanloop naar die verkiezingen: van lijsttrekkers en campagneleiders, tot de achterban en zwevende kiezers. Vandaag: het thuisfront.

Politici zijn over het algemeen workaholics en zeker in campagnetijd is er naast de politiek bijna geen tijd meer over voor de rest van hun leven, zoals Gert-Jan Segers gisteren in de podcast vertelde. Maar ook de vele nachtelijke debatten en optredens in de media slokken hun tijd op. Dit vraagt veel van henzelf maar ook van hun omgeving en het afgelopen jaar zagen we veel politici uit de Kamer vertrekken vanwege de druk op hun gezinsleven.

In deze podcast vertelt vertrekkend SGP-Kamerlid Kees van der Staaij wat zijn werk van zijn vrouw en kinderen heeft gevraagd. Veel, is het eerlijke antwoord. En politiek journalist Wouke van Scherrenburg sprak over dit onderwerp voor twee boeken met mannelijke en vrouwelijke politici. ""Iedereen voelt de druk, maar ze zeggen het pas als ze vertrekken.""

Reageren? Mail dedag@nos.nl 

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

Onze podcasts:

 De Dag : elke werkdag twintig minuten verdieping bij één onderwerp uit het nieuws.

 Met het Oog op Morgen : elke dag een overzicht van het nieuws, een blik in de ochtendkranten en het betere journalistieke interview.

 Het Beste uit het Oog : iedere zaterdag selecteert de redactie van Met het Oog op Morgen de mooiste gesprekken van de afgelopen week.

 De Stemming van Vullings en Van der Wulp : elke vrijdag een nieuwe aflevering waarin de politieke week wordt doorgenomen. Gemaakt door NOS en EenVandaag.

 Lang verhaal kort : elke werkdag rond vijven één onderwerp, in 5 minuten. NOS op 3 vertelt je wat je moet weten over een actueel onderwerp om het nieuws erover beter te kunnen volgen.",2023-01-01,2023-11-01,2023-11-13
42791079,'Let our people go': tienduizenden mensen bij pro-Israël-mars in Washington,NOS.nl,2023-11-15,"Sarah Bronkhorst

redacteur Bureau Washington 

Sarah Bronkhorst

redacteur Bureau Washington 

In de Amerikaanse hoofdstad Washington waren dinsdag tienduizenden mensen aanwezig bij een pro-Israël-demonstratie. Het was een van de grootste samenkomsten in het land om Israël te steunen sinds de aanval van Hamas op 7 oktober. Ze kwamen bijeen voor het Congres om hun steun voor Israël in de oorlog met Hamas uit te spreken en om het volgens hen groeiende antisemitisme in de VS te veroordelen.

De March for Israel werd georganiseerd door verschillende Joodse organisaties. Zij riepen mensen op vanuit alle hoeken van het land naar de Amerikaanse hoofdstad te komen.

Rachel Blau en Ronit Kempler staan zich om de hoek van het Witte Huis voor te bereiden op de mars. Ze plakken nog snel een sticker met de davidster in regenboogkleuren op hun kartonnen bord, met daarop de tekst: ""Let our people go"". Rachel is een vriendin en schoolgenoot van gijzelaar Omer Neutra, wiens moeder komt spreken op de mars. Rachel draagt een zelfontworpen shirt met Omers gezicht erop gedrukt. ""Hij is een prachtig mens. Ik hoop zo dat hij nog leeft"".

Ronit heeft ook duidelijke redenen om mee te lopen. ""Wij hebben nog niet goed kunnen rouwen om de aanval van Hamas op 7 oktober. In plaats daarvan hebben we onszelf vanaf dat moment continu moeten verdedigen. Mensen van wie ik dacht dat ze onze bondgenoten waren, hebben ons niet gesteund"".

Sigal Shachar maakt zich grote zorgen over haar familie in Israël. Haar tante is Nurit Cooper, een van de vrijgelaten gijzelaars . ""Ze was er heel slecht aan toe. Bovendien had ze geen idee wat er was gebeurd in Israël in de tijd dat ze vastzat. Dat moesten wij haar stapje voor stapje uitleggen"", vertelt ze. ""Veel van haar vrienden zijn in die tijd al vermoord of ontvoerd. Mijn oom wordt nog steeds gegijzeld, hij is heel oud. Hij krijgt daar niet de nodige medicijnen en slaapt op de grond in een tunnel.""

Ze benadrukt dat Hamas en de Palestijnse bevolking niet hetzelfde zijn, maar dat niet genoeg mensen zich daarin verdiepen. ""Hamas gebruikt de Palestijnse bevolking als een menselijk schild. Het is een terreurorganisatie, net zoals al-Qaida.""

Israëlische president

Diverse prominente sprekers kwamen hun steun betuigen, zoals afgevaardigde Ritchie Torres uit New York en actrice Debra Messing. De Israëlische president Herzog sprak via een videoverbinding de menigte toe. ""De morele duidelijkheid en daadkrachtige acties van onze Amerikaanse bondgenoten laten zien dat onze band sterker dan ooit is"", zei hij.

Uit een peiling van de Amerikaanse publieke zenders NPR en PBS blijkt dat twee derde van de Amerikanen vindt dat de VS Israël openlijk moet steunen in de oorlog tegen Hamas. Tegelijkertijd neemt het aantal antisemitische incidenten sterk toe en groeien de al bestaande tegenstellingen in het debat.

Prestigieuze universiteiten zoals de Universiteit van Pennsylvania, Harvard en Cornell, zien felle polarisatie op hun campussen. Natan Sharansky, een oud-politicus uit Israël, haakt daar vanaf het podium op in. ""Op al deze universiteiten horen we de aanmoediging van de grootste barbaren in de geschiedenis. We zullen ons verzetten tegen iedereen die Hamas probeert te legitimeren.""

David luistert aandachtig naar de speech. Hij draagt een ambulancevest en is net terug uit Israël. ""Ik ben drie dagen na de aanval in een vliegtuig gestapt. Ik wilde me inzetten voor alles wat nodig was. Ik had geen idee wat me te wachten stond. Uiteindelijk heb ik dagenlang graven in Israël gedolven."" Daarna werd hij medisch vrijwilliger om de taken over te nemen van Israëlische artsen die zich nu inzetten voor het leger. Of hij opnieuw terug zou gaan? ""Direct. Als hier een vliegtuig zou staan, stapte ik in"".",2023-01-01,2023-11-01,2023-11-13
42791109,Yesilgöz (VVD) te gast bij NOS,NOS.nl,2023-11-14,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

07:35

EU nagenoeg geen thema in verkiezingscampagne

In de verkiezingscampagne is het wat de Europese Unie betreft oorverdovend stil. Uit onderzoek van Ipsos in opdracht van de NOS bleek dat kiezers hun stemkeuze vrijwel uitsluitend door binnenlandse thema's laten bepalen.

Opvallend, want de EU manifesteert zich steeds nadrukkelijker als geopolitieke speler, bijvoorbeeld in de oorlogen in Oekraïne, Israël en Gaza. Ook wordt steeds meer wetgeving die in Nederland van kracht is mede gemaakt door Nederlandse ministers en ambtenaren in Brussel. 

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de toon iets aan het verharden is. Ze zagen onder anderen Jetten (D66), Van der Plas (BBB) en Omtzigt (NSC) de confrontatie zoeken. Dat iedereen wat meer het achterste van de tong laat zien, geeft wel dat de eindfase van de campagne is begonnen. 

Bij Wilders (PVV) zien de podcasters juist een omgekeerde beweging. Hij wil echt heel graag regeren en is, in tegenstelling tot alle voorgaande jaren, de mildheid zelve. Heeft dat iets met de leeftijd van de zestigjarige te maken, vragen zij zich af.

Ook de SP en de Partij voor de Dieren spreken de ambitie uit om mee te regeren, maar bij deze partijen vragen Van der Wulp en Vullings zich af of ze dat ook echt willen. 

07:20

  Yesilgöz is te gast bij NOS Radio 1 journaal, waar staan zij en haar partij voor? 

VVD-lijsttrekker Dilan Yesilgöz-Zegerius (46) woont in Amsterdam. Ze is van Turks-Koerdische afkomst en kwam op 7-jarige leeftijd als vluchteling naar Nederland. Ze heeft nog een dubbele nationaliteit, maar probeert daarvan af te komen. PVV-leider Wilders twitterde een hatelijk bericht over haar achtergrond toen ze minister van Justitie en Veiligheid werd, maar de twee hebben dat uitgepraat. En toen zij lijsttrekker werd, zei Yesilgöz dat ze samenwerking met de PVV in een coalitie niet meer uitsluit.

Daarmee nam ze afstand van haar voorganger, de huidige premier Rutte, die de VVD 17 jaar leidde. Yesilgöz' politieke carrière is snel gegaan. In 2014 werd ze raadslid in Amsterdam, drie jaar later was ze Kamerlid. Ze vindt het thema vrijheid belangrijk, wil grenzen stellen aan migratie en meer zekerheid voor mensen met een gemiddeld inkomen.

De Volkspartij voor Vrijheid en Democratie (VVD) is een liberale partij, die lange tijd gold als een van de meest rechtse partijen van Nederland. Door de komst van partijen als de PVV en Forum voor Democratie is dat niet meer zo. De VVD komt van oudsher op voor mensen met een hoger inkomen, een eigen zaak, een koophuis en een auto, mensen die vinden dat ze beknot worden door overbodige regels en die graag minder belasting willen betalen.

De liberalen hebben de vrijheid van het individu hoog in het vaandel en zijn bijvoorbeeld voor het recht op abortus en euthanasie. Tegelijkertijd zijn ze voor zware straffen voor criminelen. De laatste jaren is de partij meer een middenpartij geworden, met meer aandacht voor het klimaat en voor mensen met een modaal inkomen.

07:10

Wat er gisteren onder meer gebeurde

Jetten (D66) was gisteravond te gast in Nieuwsuur en is kritisch op partijgenoten die tijdens of na hun politieke baan in de fossiele energiesector gaan werken. ""Ik begrijp niet waarom mensen voor dit soort banen kiezen. Ik zou vooral wat anders gaan doen.""

PVV-leider Wilders was bij de NOS te gast en zei dat men na de verkiezingen niet meer om de PVV heen kan. 

VVD-leider en demissionair minister van Justitie Yesilgöz was in Twente te gast bij Tubantia in van Torentje naar Torentje. Ze sprak haar bezorgdheid uit over de criminaliteit in ons land. Ze heeft gemengde gevoelens bij de komst van 'Ferry Bouman' als skybox-koper van PSV. Bouman, een personage dat in diverse Netflix-series terugkomt als drugshandelaar, werd afgelopen week door de voetbalclub aangekondigd als koper.

Yesilgöz zei in het programma dat het gevaar van de drugshandel nog steeds wordt onderschat:

07:00

Welkom! 

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791125,"Dilan Yesilgöz: 'Uitslag is teleurstelling, Geert Wilders is nu aan zet'",NOS.nl,2023-11-22,Volgens de VVD-lijsttrekker is de voorlopige uitslag een signaal dat de politiek de zorgen van mensen niet goed heeft opgepakt.,2023-01-01,2023-11-01,2023-11-20
42791127,Klaver over uitslag exitpoll: 'Wij blijven voor jullie knokken',NOS.nl,2023-11-22,"Jesse Klaver, de nummer drie van GroenLinks-PvdA, zegt geschrokken te zijn over de exitpoll van de NOS, waarin de PVV veruit de grootste partij wordt.",2023-01-01,2023-11-01,2023-11-20
42791129,'Zo'n mega overwinning moet gerespecteerd worden',NOS.nl,2023-11-22,"""Nederland heeft gesproken. Ons verhaal van de Nederlander op één heeft mensen aangesproken"", zei PVV-leider Geert Wilders voor de camera van de NOS. ""Zo'n mega overwinning moet gerespecteerd worden. We zullen allemaal concessies moeten doen.""",2023-01-01,2023-11-01,2023-11-20
42791173,De verkiezingsuitslagen bij de NOS: van exitpoll naar uitslag in vier stappen,NOS.nl,2023-11-22,"Vanavond om 21.00 uur sluiten de stembureaus en begint het tellen van de stemmen. De NOS brengt vanaf dat moment de verkiezingsresultaten via tv, radio, NOS.nl en de app. Hoe gaat dat precies in zijn werk?

Stap 1: exitpolls

De rechtstreekse, avondvullende NOS-verkiezingsuitzendingen op tv (NPO1 en NPO Nieuws en Politiek) en radio (NPO Radio1) beginnen rond 20.30 uur. Klokslag 21.00 uur is daarin alle aandacht gericht op de exitpoll.

Dat is een soort schaduwverkiezing die onderzoekers van bureau Ipsos in opdracht van de NOS en RTL Nieuws hebben gedaan bij zestig stembureaus in het hele land. Die stembureaus zijn zo uitgezocht, dat ze bij elkaar een representatief beeld geven van het stemgedrag van alle kiezers. Ook de opkomst is gemeten.

De praktijk leert dat de exitpoll een betrouwbare indicatie geeft van de zetelverdeling in de Tweede Kamer. Belangrijk om in het oog te houden is dat Ipsos daarbij een foutmarge hanteert van een zetel per partij, maar dat dit in uitzonderlijke gevallen ook twee kunnen zijn.

Met andere woorden: als in de exitpoll de ene partij 28 Kamerzetels haalt en de andere 26, dan kunnen ze ook beide op bijvoorbeeld 27 uitkomen. Wie de grootste is, valt bij een marge van twee zetels of kleiner daarom niet te zeggen.

Een half uur later levert Ipsos dan nog een update. Waar de eerste exitpoll gebaseerd is op de stemmen tot 20.30 uur, zijn in deze ook de stemmen van het laatste half uur meegenomen. In de regel zorgt dit niet of nauwelijks voor verschuivingen, maar die zijn uiteraard wel mogelijk.

Stap 2: uitslagen per gemeente

Ergens tussen 21.00 en 22.00 uur druppelen de eerste uitslagen binnen via de verkiezingsdienst van persbureau ANP. De drie kleinste gemeenten van het land, met ieder niet meer dan zo'n duizend stemgerechtigde inwoners, doen bij iedere verkiezing weer allemaal hun uiterste best om de eerste te zijn. De afgelopen keren was het steeds Schiermonnikoog dat de strijd won, wat betekende dat Vlieland en het Gelderse Rozendaal het nakijken hadden.

De eerste iets grotere gemeenten laten pas vanaf 22.30 van zich horen en vanaf 23.00 uur zou er voorzichtig enig tempo in de uitslagenstroom moeten komen, hoewel de tendens is dat de gemeentelijke uitslagen steeds langer op zich laten wachten.

Bij de vorige Kamerverkiezingen duurde het tot 00.44 uur donderdagmorgen voordat de eerste gemeente met meer dan 100.000 inwoners op het bord verscheen. Dat was toen Alkmaar. Minister De Jonge (Binnenlandse Zaken) heeft de hoop uitgesproken dat het dit jaar allemaal net iets sneller gaat.

Stap 3: prognoses

In de loop van de nacht komt het ANP met de eerste, ""voorlopige"" prognoses van de zetelverdeling in de Tweede Kamer. Omdat die gebaseerd zijn op daadwerkelijke uitslagen, zouden die nauwkeuriger moeten zijn dan de exitpoll.

De avonduitzendingen van de NOS zijn dan hoogstwaarschijnlijk al gestopt, maar om respectievelijk 06.00 uur op radio (NOS Radio 1 Journaal) en 06.30 uur (NOS Journaal via NPO1) beginnen de ochtendprogramma's alweer, waarin de uitslagen eveneens een centrale rol spelen.

Later donderdag, als alle uitslagen binnen zijn, hoopt het ANP de voorlopige prognose om te zetten naar een definitieve. Alleen als de uitslagen van grote steden dan bijvoorbeeld nog niet binnen zijn, lukt dat niet. Het bureau blijft van een prognose spreken omdat het de Kiesraad is die de uitslag moet formaliseren.

Stap 4: definitieve uitslag

Een dikke week later, op 1 december, wordt de uitslag officieel gemaakt in een openbare zitting van het Centraal Stembureau (de Kiesraad). Op dat moment weten we wie er gaan plaatsnemen in de Kamerbankjes, want dan worden ook de voorkeurstemmen bekend. Kandidaten lager op de lijst kunnen hogergeplaatste partijgenoten de pas afsnijden als er genoeg stemmen op hun persoon zijn uitgebracht.",2023-01-01,2023-11-01,2023-11-20
42791178,"Opkomst tot 17.45 uur 50 procent, lager dan 2017 • LEF-lijsttrekker komt weer vrij",NOS.nl,2023-11-22,"Het is verkiezingsdag! In dit liveblog houden we je op de hoogte van al het verkiezingsnieuws.

Er zijn bij deze verkiezingen veel nieuwe gezichten. In onze verkiezingstool stellen we de lijsttrekkers en partijen voor.

17:41

LEF-lijsttrekker komt vrij, maar mag niet bij de Tweede Kamer komen 

LEF-lijsttrekker Daniël van Duijn komt vrij, nadat hij gisteravond het slotdebat van de NOS op NPO 1 had verstoord en daarna werd aangehouden. Zijn advocaat Willem Jebbink bevestigt de vrijlating van Van Duijn. De voorwaarde is wel dat hij op verkiezingsavond niet bij de Tweede Kamer mag komen.

Het slotdebat vond plaats in de Tweede Kamer en tijdens de uitzending schreeuwde Van Duijn van dichtbij naar de lijsttrekkers van de VVD, NSC en GroenLinks-PvdA. Het OM meldt op X dat de lijsttrekker zich later bij de rechter moet verantwoorden voor onder meer ambtsdwang en verzet bij aanhouding.

De NOS noemt in een reactie het incident heel vervelend en zegt dat dat de man was aangemeld als publiek en zo op de gastenlijst stond. ""Bij de screening was er geen aanleiding om hem niet toe te laten. We gaan dit voorval evalueren. Net als iedereen die in en rond de uitzending aanwezig was, moest de man bij binnenkomst door de uitgebreide controle van de Tweede Kamerbeveiliging"", aldus de NOS.

OM Den Haag

@OM_DenHaag

Een 32-jarige man uit Amsterdam die gisteravond het slotdebat van de @NOS verstoorde, wordt eind van de middag op vrije voeten gesteld. Hij mag zich later voor de rechter verantwoorden voor o.a. ambtsdwang en verzet bij aanhouding.

17:42

22 november 2023

17:46

'Op Bonaire gaan maar weinig mensen stemmen'

Sinds 12.30 wordt er ook in het Caribisch deel van het Koninkrijk gestemd, zoals op Bonaire. Volgens correspondent Dick Drayer is er bij de kiezers die komen opdagen bij de stembureaus veel animo. ""Maar dat zijn dus allemaal mensen die gaan stemmen"", zegt hij in Nieuws & Co op Radio 1.

""Gisteren reed ik rond over het eiland om mijn oor te luisteren te leggen, en dan zie je toch eigenlijk dat het heel weinig mensen echt interesseert. Je ziet ook nauwelijks verkiezingsposters. Er wordt geen campagne gevoerd. Van een enkele partij zoals de CU en de BBB zie af en toe nog wel een poster, maar het is allemaal zo marginaal dat ik wel klan zegen dat de meeste mensen niet stemmen. Ook bij de vorige Kamerverkiezingen kwam op Bonaire maar 22 procent naar de stembus.""

Kiezers bij stembureaus in Kralendijk op Bonaire:

17:14

Stemmen tussen de varkens

In het Drentse Valthermond is wel een heel bijzondere stemlocatie. Varken Vetsie heeft speciaal voor de gelegenheid de rode loper uitgelegd.

16:54

Spanning achter de schermen bij het slotdebat

Gisteravond was het slotdebat in de Tweede Kamer, en Marleen, Gerri en Xander nemen je mee achter de schermen. Zijn de lijsttrekkers nerveus, en is dit nou een gamechanger? Je ziet het in Rondje 55:

16:39

Forum voor Democratie houdt vanwege veiligheid geen uitslagenavond

De kandidaat-Kamerleden van FvD komen vanavond niet bij elkaar om, net als voorgaande jaren, de verkiezingsuitslagen samen met leden af te wachten. Een woordvoerder laat weten dat in overleg met de overheidsdiensten en de eigen beveiligers de risico's zijn afgewogen maar dat de partij het toch niet aandurft. De campagnedag eindigt aan het einde van de middag voor de partij in Sportcafé Zuid in Amsterdam, zonder lijsttrekker Thierry Baudet.

Baudet werd maandagavond op een verkiezingsbijeenkomst van zijn partij in een café twee keer op zijn hoofd geslagen met een bierflesje. Sindsdien heeft Baudet extra overleg met de overheid over zijn beveiliging. De vermoedelijke dader, een minderjarige jongen, zit nog vast. Eind oktober werd Baudet ook al op zijn hoofd geslagen toen hij een lezing ging houden in Gent.

16:07

Tot nu toe 62.000 buitenlandse stemmen 

Er zijn tot nu toe 62.808 stemmen uit het buitenland binnengekomen. Dat is 60 procent van de meer dan 100.000 Nederlanders die als kiezer in het buitenland geregistreerd staan. Stemmen uit het buitenland komen binnen bij de gemeente Den Haag.

Dit aantal kan nog wel oplopen, zegt een woordvoerder van de gemeente. Dat komt omdat stemmers in het buitenland hun stem op twee manieren kunnen opsturen: via de post naar de gemeente Den Haag via de Nederlandse ambassade of het consulaat in hun woonland. De post die naar de gemeente is gestuurd moest vandaag om 15.00 uur binnen zijn. De post die via de ambassade binnenkomt mag tot komende maandag om 17.00 uur meegeteld worden.

Op X klagen enkele kiesgerechtigden wel over de stem die ze op hebben gestuurd. Zo meldt een van hen dat haar brief op 7 november op de bus heeft gedaan, maar op 16 november kreeg ze de brief weer terug omdat de brievenbus te vol zou zijn. De gemeente zegt dat het onduidelijk is hoeveel mensen hier last van hebben. Onduidelijk is of die stemmers in het buitenland een track-and-trace code hebben gebruikt.

PostNL laat in een reactie aan persbureau ANP weten dat het bedrijf de buitenlandse stemmen handmatig heeft gesorteerd. ""De laatste batch met stembiljetten is inmiddels in Den Haag afgeleverd, aldus een woordvoerder.""

15:52

Opkomst 15.45 uur: 40 procent, lager dan in 2017

Tot 15.45 uur heeft 40 procent van de stemgerechtigden zijn stem uitgebracht, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het aantal op dat tijdstip 43 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemde in 2017 81,6 procent van de stemgerechtigden. In 2021 was dat 78,7 procent.

15:45

Stembureau voor blinden en slechtzienden

In de bibliotheek van Goor kunnen mensen vandaag gebruik maken van de zogenaamde stemmal. Zo'n mal helpt mensen met beperkt zicht met het uitbrengen van hun stem. 

Marije Averdijk is een van de kiezers die gebruikt maakt van de mal. ""Het is een soort van grote plank waar je het stembiljet onderlegt. Je kunt op de mal voelen waar op het biljet de kandidaat staat waarop je wil stemmen. Nu hoef ik nooit meer te twijfelen of ik wel het juiste vakje heb aangekruist.""

15:15

De verkiezingsuitslagen bij de NOS: van exitpoll naar uitslag in vier stappen

Vanavond om 21.00 uur sluiten de stembureaus en begint het tellen van de stemmen. De NOS brengt vanaf dat moment de verkiezingsresultaten via tv, radio, NOS.nl en de app. Hoe gaat dat precies in zijn werk?

Lees er hier meer over:

15:12

Onjuiste berichten op sociale media over 2 rode vakjes bij stem op GL-PvdA

Op sociale media gaan berichten rond dat mensen die op GroenLinks-PvdA willen stemmen twee hokjes rood moeten kleuren in plaats van één. ""Dat is niet juist"", waarschuwt het ministerie van Binnenlandse Zaken in een verklaring. ""Voor een geldige stem moet je één bolletje rood kleuren.""

In de circulerende berichten op WhatsApp, X en andere sociale media staat onder meer: ""Wil je #GroenLinks-PvdA stemmen vandaag? Let dan goed op dat je twee bolletjes rood moet kleuren. Dit i.v.m. de gecombineerde lijst.""

14:29

Voorzitter stembureau past op hond zodat baasje kan stemmen

Dat honden niet mee mogen naar stembureau de Stadkamer in Zwolle blijkt niet bij elke inwoner bekend te zijn. Bij het stemlokaal kwam iemand aan met de hond, maar die mocht niet mee naar binnen, is te zien bij RTV Oost .

Gelukkig was voorzitter Johan Deij van het stembureau de beroerdste niet en wachtte hij voor de deur bij de hond, zodat het baasje rustig zijn stem kon uitbrengen.

Het verschilt per stembureau of honden mee naar binnen mogen. Voor slechtzienden is het wel toegestaan om een blindengeleidehond mee te nemen naar het stemhokje.

14:00

Foutje! Vrijwilliger in Almere Poort geeft stempassen mee terug naar huis

Bij een stembureau in Almere Poort hebben drie Almeerders hun stempas per ongeluk weer mee naar huis gekregen, meldt Omroep Flevoland . Een vrijwilliger was volgens een getuige niet goed op de hoogte van de regels en gaf de stempas weer terug aan de stemmers. Er werd snel ingegrepen, maar toch zijn de drie stemmers weer vertrokken met hun stempas op zak.

De gemeente laat weten de situatie te betreuren, maar noemt het ook ""niet meer dan onhandig"". Een woordvoerder zegt dat er drie stembiljetten meer in de stembus zitten dan er stempassen zijn ingeleverd. Die stemmen worden gewoon meegenomen in de telling. Wat de gemeente gaat doen als deze kiezers zich opnieuw melden met hun stempas, is nog niet duidelijk, meldt Omroep Flevoland .

13:55

Opkomst tot 13.45 uur 28 procent, lager dan 2017

Tot 13.45 uur heeft 28 procent van de stemgerechtigden zijn stem uitgebracht, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was het aantal 33 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemde in 2017 81,6 procent van de stemgerechtigden. In 2021 was dat 78,7 procent.

13:33

Taart voor jongste én jarige stemmer in Duiven

In Duiven werd de jarige Cathelijne op het stembureau feestelijk onthaald door de burgemeester. Ze werd vandaag achttien jaar en maakte direct gebruik van haar stemrecht, waardoor ze de jongste stemmer is in de gemeente, meldt Omroep Gelderland .

Ze kreeg taart uit handen van burgemeester Hieltjes.

12:52

Stembureau stadhuis Meppel weer open na brand

Het stembureau in het stadhuis van Meppel dat werd gesloten vanwege een brandmelding, is vanaf 13.00 uur weer open. Dat laat de burgemeester van Meppel weten in een bericht op X .

Het stembureau is anderhalf uur gesloten geweest nadat brand was ontstaan in een kabelboom in de technische ruimte van het stadhuis. Er is niemand gewond geraakt en de ontruiming is volgens de burgemeester goed verlopen. Na ventilatie is het stembureau in het stadhuis weer beschikbaar.

12:38

Printfout bij stembiljetten in Friese gemeente: zwarte streep door rondje van Ollongren

Op stembureau De Wâldsang in de gemeente Achtkarspelen in Friesland is een drukfout ontdekt in de stembiljetten. Door de fout stond een dikke zwarte streep door het vakje bij demissionair minister Kajsa Ollongren van D66.

De gemeente Achtkarspelen nam contact op met de Kiesraad om te controleren of het stembiljet wel geldig was. Ondertussen werd het stembureau uit voorzorg gesloten. De Kiesraad bevestigde uiteindelijk dat alle stembiljetten gewoon geldig zijn, waarna het stembureau weer is geopend.

De gemeente Achtkarspelen laat weten dat het om zo'n 8000 stembiljetten gaat die de drukfout bevatten.

12:30

Ook stembureau Caraïbisch deel Koninkrijk open

Ook in Caribisch Nederland zijn de stemlokalen sinds 12.30 uur Nederlandse tijd open. Op Bonaire, Sint-Eustatius en Saba kan er in tien stemlokalen gestemd worden.

De eilanden mogen voor de vierde keer stemmen voor de Tweede Kamerverkiezing. De voorgaande keren was de opkomst laag. In 2021 kwam 22,8 procent van de stemgerechtigden opdagen op Bonaire. Op Sint-Eustatius was dat 33,8 procent en Saba 50,2 procent.

In 2021 werd het CDA het grootste op de eilanden. In 2017 was dat D66.

12:15

Kiezers over belangrijkste onderwerpen: 'Politiek denkt alleen aan zichzelf'

Bestaanszekerheid, klimaat, zorg, migratie en wonen. Dat zijn voor veel kiezers de belangrijkste thema's tijdens deze verkiezingen. Verslaggevers Jeroen Gortworst en Margot Oosterwechel trokken met deze onderwerpen het land in om te spreken met stemgerechtigde Nederlanders.

Bekijk hier een overzicht van de belangrijkste gesprekken:

12:12

Stembureau stadhuis Meppel dicht na brandmelding

Het stembureau in het stadhuis van Meppel is gesloten door een brandmelding, meldt de gemeente op zijn website.

Burgemeester Korteland schrijft op X dat het stembureau op het stadhuis is ""geschorst"". ""Daar kan tot nader bericht dus niet worden gestemd."" De gemeente roept kiezers op om op een andere locatie te gaan stemmen.

11:48

Huizers kunnen op tijd naar bed: verkiezingsuitslag komt morgen

Inwoners van Huizen hoeven vanavond niet de wachten op de verkiezingsuitslag van hun woonplaats. De gemeente heeft laten weten dat de uitslag pas morgen komt, schrijft NH Nieuws. 

Daarmee breekt Huizen met de traditie om laat op de verkiezingsavond met een voorlopige uitslag te komen. De gemeente doet het vooral om de druk bij de stembureaus weg te nemen en de tellende vrijwilligers te sparen.

Vorige week werd duidelijk dat de Kiesraad en het ministerie van Binnenlandse Zaken de gemeente West Betuwe terugfloten . Die had op een bijeenkomst voor stembureauvoorzitters gezegd dat er op verkiezingsavond niet geteld hoefde te worden. De Kiesraad en het ministerie hebben West Betuwe vervolgens verplicht om op verkiezingsavond de stemmen in ieder geval 'op lijstniveau' te tellen.

11:43

Wat gebeurt er als de stembureaus sluiten?

Als de bijna 10.000 stembureaus vanavond om 21.00 uur hun deuren sluiten, begint het tellen. Een enorme operatie, waarbij tienduizenden vrijwilligers betrokken zijn. Hoe gaat dat in zijn werk en wat is er anders dan bij vorige verkiezingen?

Lees daar meer over in het volgende artikel:

11:06

Nog meer lijsttrekkers brengen stem uit

De lijsttrekkers van Volt, Denk en de SGP hebben hun stem uitgebracht.

Laurens Dassen (Volt) stemde in zijn woonplaats Den Haag bij het voorlichtingsinstituut Prodemos. Op X roept hij op om te stemmen voor ""een groen, sociaal, veilig en toekomstgericht Nederland en Europa"". 

Chris Stoffer (SGP) stemde met zijn vrouw op zijn oude basisschool in Elspeet, in Gelderland. Denk-lijsttrekker Stephan van Baarle stemde in Rotterdam bij ontmoetingsplek 't Klooster.

10:59

Van der Plas (BBB) bij stemhokje: 'De dood of de gladiolen'

Partijleider Caroline van der Plas van de BoerBurgerBeweging (BBB) ging naar de stembus in Bathmen, in Overijssel.

10:55

Opkomst tot 10.30 uur 14 procent

Om 10.30 uur had 14 procent van de stemgerechtigden gestemd, meldt onderzoeksbureau Ipsos.

Het percentage is lager dan bij de Tweede Kamerverkiezingen in 2017: toen was dat 15 procent.

In 2021 waren er ook landelijke verkiezingen, maar vanwege de coronapandemie kon er drie dagen gestemd worden en waren er andere bijzonderheden zoals onder meer een groter aantal briefstemmen. Om een goede vergelijking te maken is er daarom gekozen om de cijfers naast die van 2017 te leggen.

In totaal stemden er in 2017 81,6 procent van de stemgerechtigden. In 2021 was dat aantal 78,7 procent.

10:38

Lilian Marijnissen (SP) brengt stem uit in Oss

SP-lijsttrekker Lilian Marijnissen bracht haar stem uit in Oss, in Brabant.

10:37

Yesilgöz stemt in Amsterdam

VVD-leider Dilan Yesilgöz kwam voor het uitbrengen van haar stem naar Club Panama in Amsterdam. Tegen de aanwezige pers hield ze haar vingers gekruist.

10:03

Stemmen op bijzondere locaties

In verschillende gemeenten zijn stembureaus op bijzondere locaties ingericht. Zo kunnen kiezers in de gemeente Den Haag onder meer stemmen in Madurodam en kan er in Amsterdam gestemd worden in het Anne Frank Huis of de 19e-eeuwse Posthoornkerk.

In Tilburg kunnen mensen hun stem uitbrengen op het podium van popzaal 013. Ook kan er gestemd worden in veel bioscopen.

09:55

Bontenbal (CDA) en Bikker (CU) brengen stem uit

Henri Bontenbal (CDA) en Mirjam Bikker (CU) hebben gestemd, Bontenbal in Rotterdam, Bikker op een basisschool in Gouda.

09:54

Kleinste stembureau van Nederland staat in Marle

Het kleinste stembureau van Nederland staat ook dit jaar weer in Marle (Olst-Wijhe), is te zien bij RTV Oost . In de huiskamer van Wim Westhoff zit de voorzitter sinds vanochtend 07.30 uur tot ""het bittere eind"", vanavond om 21.00 uur, klaar met de vrijwilligers.

De woning is al sinds 1948 een stembureau. Het huis ligt op de westelijke oever van de IJssel, in tegenstelling tot Olst en Wijhe. Om te voorkomen dat stemmers uit Marle de rivier moesten oversteken, wordt daarom een stembureau ingericht in een huis.

09:39

Terugkijken: Q&A met de lijsttrekkers

In aanloop naar de verkiezingen waren de lijsttrekkers van de grootste partijen te gast bij de NOS voor een Q&A en om over een partijprogramma te vertellen. Hieronder bevinden zich de linkjes naar de gesprekken.

09:28

Rutte stemt waarschijnlijk voor het laatst als (demissionair) minister-president

In zijn woonplaats Den Haag heeft Mark Rutte waarschijnlijk voor de laatste keer zijn stem uitgebracht als (demissionair) minister-president. Hij is sinds oktober 2010 aan de macht geweest en daarmee de langstzittende premier uit de Nederlandse geschiedenis. Kort na de val zijn vierde kabinet kondigde hij zijn vertrek uit de politiek aan.

09:25

Wilders stemt onder grote belangstelling

PVV-leider Geert Wilders heeft even na 09.00 uur zijn stem uitgebracht op het stadhuis van Den Haag. Wilders' komst werd vastgelegd door een groot aantal journalisten. Ook waren er zoals altijd bij Wilders zichtbaar beveiligers aanwezig.

09:22

Dymf en John al aan de slag voor de exitpolls

Dymf en John uit Steenbergen vragen iedereen die ze tegenkomen op stembureaus wat ze hebben gestemd, meldt Omroep Zeeland. Ze werken voor onderzoeksbureau Ipsos en verzamelen informatie voor de eerste exitpoll, waarvan de uitkomst om 21.00 uur bekend wordt gemaakt.

""Wij vragen aan iedereen wat ze hebben gestemd voor de exitpolls. We doen dit al twaalf jaar en het is zo leuk! Weet je dat onze uitslag bijna altijd klopt!?"", aldus het stel.

09:03

Gelderse familie runt stembureau

In Doetinchem wordt stembureau 14 helemaal gerund door de familie Willemsen, meldt Omroep Gelderland . Moeder Marie Louise Willemsen is voorzitter en wordt geholpen door haar zoons Niels en Timo. Ook tante Illone Willemsen helpt de hele dag op het stembureau.

De pepernoten staan klaar voor de kiezers en er klinkt een bluesmuziekje. ""Het is gezellig, op z'n Willemsens"", lacht moeder en voorzitter Marie Louise.

09:03

Ook Omtzigt naar de stembus

Lijsttrekker van Nieuw Sociaal Contract (NSC) Pieter Omtzigt stemde samen met zijn vrouw in de Museumfabriek in Enschede.

09:01

Timmermans stemt in Maastricht

In zijn woonplaats Maastricht heeft GroenLinks-PvdA-lijsttrekker Frans Timmermans zijn stem uitgebracht. Timmermans werd eind augustus dit jaar lijsttrekker van de combinatiepartij. Hij kwam met zijn kinderen, kleinkinderen en een hond naar het stembureau.

08:35

Eerste lijsttrekkers brengen stem uit

De eerste lijsttrekkers hebben hun stem uitgebracht. D66-voorman Rob Jetten deed dat zojuist in Den Haag, JA21-partijleider Joost Eerdmans in zijn woonplaats Rotterdam. Forum voor Democratie-leider Thierry Baudet stemde in Amsterdam.

08:24

Zwevende kiezer? Bekijk hier alles van het NOS-slotdebat terug

Heb je nog geen keuze gemaakt? Die kans is zeker aanwezig: nog nooit waren er zo kort voor de verkiezingen zo veel zwevende kiezers. In het NOS-slotdebat Nederland Kiest: Het Debat deden de lijstrekkers van zeventien partijen dan ook een ultieme poging om iedereen te overtuigen van hun gelijk. Dat ging er af en toe fel aan toe, maar er werd ook verbinding gezocht.

Lees en bekijk hier alles van het slotdebat van gisteravond:

08:18

Op station Almere Centrum werd al vroeg gestemd

Vanaf 06.00 uur kon er gestemd worden op station Almere Centrum. Onder meer de burgemeester en enkele reizigers brachten hun stem uit:

07:43

Koude, maar overwegend droge verkiezingsdag

De paraplu hoeft niet mee naar de stembus, want het lijkt zo goed als droog te blijven. Het wordt wel een vrij koude dag met middagtemperaturen van 4 tot 8 graden. Er zijn veel wolkenvelden en in het binnenland is er in de ochtend kans op mist. Vanavond kan er in het noorden een beetje regen vallen.

07:30

Stembureaus in gehele land geopend

Alle stembureaus in het hele land zijn geopend. Tot 21.00 uur vanavond kan er gestemd worden. Ruim 13,3 miljoen kiesgerechtigden van 18 jaar en ouder mogen hun stem uitbrengen. Alleen bijzondere en mobiele stembureaus kunnen afwijkende openingstijden hebben.

Rond 21.00 uur wordt ook de eerste exitpoll van onderzoeksbureau Ipsos verwacht. Deze exitpoll is een bovengemiddeld betrouwbare peiling, aangezien mensen hiervoor zijn bevraagd over waar ze net op hebben gestemd. Het resultaat van de exitpoll is een indicatie van de verkiezingsuitslag.

Om 20.30 uur begint de uitslagenavond bij de NOS. Deze is live te volgen op NOS.nl, NOS app, op televisie (NPO 1) en radio (NPO Radio 1). Ook op NPO Politiek en Nieuws is dit te volgen.

07:15

Peilingwijzer: VVD, PVV en GL-PvdA in de race om de grootste te worden

Op basis van de laatste Peilingwijzer, van gisteren, lijkt het erop dat er drie partijen in de race zijn om de grootste te worden. De VVD staat op 26 tot 30 zetels, de PVV op 25-29 en GroenLinks-PvdA op 23-27. NSC van Pieter Omtzigt lijkt met 19-23 zetels minder kans te maken om als grootste te eindigen. De laatste Peilingwijzer kwam voor het slotdebat.

De Peilingwijzer is een gewogen gemiddelde van de zetelpeilingen van Ipsos/EenVandaag en I&O Research.

07:07

Midden in de nacht stemmen in Zwolle en Castricum

In Zwolle en Castricum gingen de stembussen al om 00.00 uur open, tot groot enthousiasme van stemgerechtigden.

Bekijk hier de video van de eerste stemmers:

05:31

Vroege stemmers op treinstations

Op sommige treinstations kan al worden gestemd. Als eerste kon dat op het station van Winterswijk; daar ging het stembureau om 05.00 uur open. Breda volgde om 05.15 en Zwijndrecht om 05.30 uur.

Er zijn vandaag 43 stations met een eigen stembureau. In Almere Centrum, Harderwijk en Reuver kunnen kiezers vanaf 06.00 uur terecht. De meeste grote stations openen hun stembureaus om 06.30 of 07.00 uur.

NS heeft alle stations met een stembureau op een rij gezet .

02:30

De opkomst om 02.30 uur: 265 stemmen uitgebracht

Bij de stembureaus die als eerste opengingen, in Zwolle en Castricum, zijn aan het begin van de nacht 265 stemmen uitgebracht.

In het stembureau in de Tuin van Kapitein Rommel in Castricum kwamen tussen middernacht en 01.00 uur 65 mensen stemmen. Een van hen was D66-Kamerlid Jan Paternotte, de nummer 2 van de lijst van de partij.

In Zwolle waren het er tot 01.30 uur zo'n tweehonderd. Het stembureau was daar gevestigd in een studentencafé. Burgemeester Snijders van Zwolle is tevreden over de cijfers. """"Bij de vorige verkiezingen hebben we het in het Academiehuis gedaan en toen waren het er minder"", zegt hij tegen persbureau ANP.

00:30

Hoe zit het met de openingstijden van stembureaus?

Op twee plekken kan dus al worden gestemd. In de vroege ochtend openen ook op sommige NS-stations al stembureaus. De Kiesraad zet op een rij wat de uitgangspunten zijn voor de openingstijden van stemlocaties. 

""De hoofdregel is dat stembureaus op de dag van stemming open zijn van 07.30 uur 's ochtends tot 21.00 uur in de avond"", zo schrijft de Kiesraad online. Uitzonderingen zijn er voor zogeheten bijzondere en mobiele stembureaus; die kunnen flexibeler omgaan met de openingstijden. Lees er hier meer over .

00:15

Eerste stembureaus open

In Zwolle en Castricum kan al worden gestemd. Om middernacht opende in een studentencafé in Zwolle een stembureau. Ook in Castricum gebeurde dat bij een locatie aan de Stationsweg.

Burgemeester Heerschop van Castricum zei kort voor de opening tegen de NOS dat er een flinke rij stond. ""Het verbaast mij ook"", zei ze. De eerste stemmer verscheen volgens haar rond 23.00 uur bij het stembureau. ""Het is kennelijk een soort wedstrijd."" Heerschop zelf stemt waarschijnlijk in de ochtend.

Vanaf 07.30 uur zijn verreweg de meeste stemlokalen in Nederland open. Dat blijven ze tot 21.00 uur.

00:05

Terugblik op NOS-slotdebat

Aan de vooravond van de verkiezingen gingen zeventien lijsttrekkers nog één keer bij de NOS in debat om de vele zwevende en twijfelende kiezers voor zich te winnen. Voor wie het debat heeft gemist, of nog een keer wil nalezen hoe het eraan toeging: 

00:01

Het is verkiezingsdag!

Het is 22 november, de dag van de Tweede Kamerverkiezingen. In dit blog praten we je de hele dag bij over al het verkiezingsnieuws. Het blog van dinsdag teruglezen? Dat kan hier .",2023-01-01,2023-11-01,2023-11-20
42791185,Diepe politieke crisis in Duitsland door blokkade begroting,NOS.nl,2023-11-22,"Charlotte Waaijers

correspondent Duitsland

Charlotte Waaijers

correspondent Duitsland

Een kettingbotsing in slow motion, daar lijkt de Duitse regering zich nu in te bevinden. Een ogenschijnlijk technisch probleem met de begroting, heeft de regering in een diepe crisis gestort. Plotseling mist er 60 miljard euro, en mogelijk nog veel meer.

Vorige week oordeelde het grondwettelijk hof dat de regering een pot geld niet mag uitgeven zoals gepland is. Sindsdien moeten ministers van financiën, landelijk en in de deelstaten, steeds grotere delen van de begroting blokkeren en staan talloze belangrijke projecten op losse schroeven.

De drie regeringspartijen - SPD, de Groenen en FDP - die elk zeer verschillende belangen hebben en hiervoor al met elkaar overhooplagen, moeten nu samen bedenken hoe ze dat gigantische gat gaan vullen. Dat lijkt een haast onmogelijke opgave.

Ambitieuze plannen

Het probleem ontstond twee jaar geleden. In de noodpot met geld om de gevolgen van corona te bestrijden bleek 60 miljard euro over. Bondskanselier Olaf Scholz was toen nog minister van Financiën, maar had de verkiezingen al gewonnen. Tijdens de onderhandelingen voor de nieuwe coalitie, kwam zijn ministerie met het idee om dat geld naar een andere pot te verschuiven: die voor klimaatbeleid.

Dat leek slim: Duitsland moest een grote inhaalslag maken om de klimaatdoelen te halen. De nieuwe regering kwam met ambitieuze klimaatplannen (belangrijk voor de Groenen), zonder dat ze veel extra geld moest lenen en dat er belastingen omhoog moesten (belangrijk voor de liberale FDP), of in de sociale zekerheid moest snijden (belangrijk voor de sociaaldemocratische SPD van Scholz).

Niet volgens de regels

Maar de oppositie, de christendemocratische Union die net een historische nederlaag had geleden, zag dat niet zitten. Die stapte naar het Bundesverfassungsgericht, het constitutioneel hof in Karlsruhe.

Volgens de Union, de verzamelnaam voor de CDU samen met de Beierse CSU, omzeilt de regering de Duitse 'schuldenrem': een wet die het land na de financiële crisis invoerde, die min of meer voorschrijft dat ze niet meer mag lenen dan er binnenkomt. Duitsland kon het geld voor de coronanoodpot alleen lenen, omdat het vanwege de pandemie een nooduitzondering op de schuldenrem had gemaakt. Door te schuiven omzeilt de regering de regels voor die nooduitzondering, aldus de Union.

In een spoedvonnis oordeelde het hof vorig jaar nog dat de regering wel door mocht gaan met het uitgeven van het coronageld, bijvoorbeeld voor het dempen van de stroomprijs die sinds de oorlog in Oekraïne intussen omhoog was geschoten. Een verbod zou te ingrijpend zijn, zeker als dat later volgens het definitieve oordeel niet nodig was geweest.

Vorige week zette het hof, na langer bestuderen, een streep door de 60 miljard euro. En mogelijk nog door veel meer potten geld, die op een vergelijkbare manier gevuld worden. Zoals het economisch stabiliseringsfond van 200 miljard euro, vorig jaar nog trots door Scholz aangekondigd. Oppositiefractie Union heeft daar al juristen op losgelaten.

Toch geen chipfabrieken?

Dat heeft snel grote gevolgen. Zo zijn overheidsmiljarden die chipfabrikanten dit jaar naar Duitsland lokten, nu onzeker. Net als maatregelen die hoge energiekosten moeten dempen, zowel voor energie-intensieve industrie als voor burgers.

Wie al een elektrische auto besteld heeft, maar die nog niet op naam heeft kunnen zetten, lijkt naast de beloofde subsidie te grijpen. En ook het broodnodige opknappen van het Duitse spoornetwerk staat op losse schroeven.

Wankelende regering

Terwijl juristen nu hun hoofd breken over hoe ver de gevolgen van dit vonnis strekken, worstelen de regeringspartijen met een oplossing. Daar hebben ze zeer verschillende ideeën voor.

De Groenen en SPD zouden het liefst de schuldenrem-wet aanpassen en meer lenen. Maar daarvoor is een tweederdemeerderheid nodig en dat lijkt niet haalbaar. Naast regeringspartij FDP is ook oppositiefractie Union hiertegen. Meer geld ophalen door belastingen te verhogen ziet de FDP ook niet zitten.

Een andere optie: flink bezuinigen, bijvoorbeeld op klimaatplannen en sociale zekerheid. Acceptabel voor de FDP, niet voor de Groenen en SPD. Of de regering roept opnieuw de noodtoestand uit, om de schuldenrem tijdelijk weer te omzeilen. Maar daar zou het grondwettelijk hof het mogelijk niet mee eens zijn, ook al zal het nog wel even duren voordat daarover een vonnis komt.

Geluiden dat de toch al rommelende regering deze crisis misschien niet overleeft, klinken ondertussen steeds luider. Zorgen zijn er over de kleine FDP, die er zeer slecht voorstaat in de peilingen en bij deelstaatverkiezingen flink verloor.

Zouden er nu verkiezingen zijn, dan zou de Union volgens peilingen ruimschoots winnen. Een partner waar de FDP mee overweg zou kunnen. Maar: ook de radicaal rechtse AfD koerst dan af op een daverend succes als tweede partij. Een angstbeeld dat de huidige regering wellicht weer tot elkaar drijft.",2023-01-01,2023-11-01,2023-11-20
42791194,Yesilgöz (VVD) kruist haar vingers na uitbrengen van stem,NOS.nl,2023-11-22,Dilan Yesilgöz heeft haar stem uitgebracht in Amsterdam.,2023-01-01,2023-11-01,2023-11-20
42791195,Van der Plas (BBB): 'De dood of de gladiolen',NOS.nl,2023-11-22,BBB-lijsttrekker Caroline van der Plas heeft gestemd in Bathmen.,2023-01-01,2023-11-01,2023-11-20
42791197,Goals en assists gezocht: goudhaantje Simons in Oranje nog niet van de nul af,NOS.nl,2023-11-22,"Thierry Boon

volgt het Nederlands elftal namens de NOS

Thierry Boon

volgt het Nederlands elftal namens de NOS

Terwijl een stralende Calvin Stengs met de bal onder zijn arm flaneert door Faro, sjokt Xavi Simons met zijn schouders omlaag van het veld. Jaloers op de man van de hattrick tegen Gibraltar.

Simons is het goudhaantje van Ronald Koeman, het groeibriljantje van het Nederlands elftal. Maar na elf duels in Oranje passen de kille cijfers nog niet bij zijn potentie: nul goals, nul assists.

""Ik denk dat Xavi daar best wel mee bezig is"", moet Koeman desgevraagd na de 6-0 winst dan ook toegeven. ""Dat zie je aan zijn lichaamshouding. Maar het is logisch, hij wil presteren.""

Ook de bondscoach is er enorm bij gebaat dat Simons snel gaat renderen. Achterin zit het wel goed bij Oranje. Daar houden Virgil van Dijk en zijn kompanen de boel wel dicht. Voorin is een ander verhaal.

Juist Simons kan met een geslaagde dribbel of een fonkelend schot een wedstrijd naar zijn hand zetten. Dat wat nodig is om te kunnen excelleren op het EK, volgend jaar zomer in Duitsland.

Het lukt hem bij zijn club Leipzig in ieder geval uitstekend. In elf Bundesliga-duels is hij een ware sensatie. Al goed voor vier goals en zeven assists. Op onverklaarbare wijze wil het in Oranje nog niet vlotten.

Eerste keer op de bank

Des te meer zal Simons, die in 2023 tot dinsdag alle interlands als basisspeler heeft meegemaakt, hebben gebaald dat hij uitgerekend tegen Gibraltar, dat in zeven EK-kwalificatieduels al 35 tegengoals kreeg, op de bank begint.

""Hij heeft ook al veel gespeeld"", legt Koeman zijn keuze uit. ""Soms moet je spelers in bescherming nemen tegen het volle programma. Dat vinden ze niet leuk, maar begrijpen ze wel.""

In het vrijwel lege Estádio Algarve krijgt Simons wel een invalbeurt. Al vroeg in de tweede helft begint hij warm te lopen. Terwijl conditietrainer René Wormhoudt de oefeningen voordoet, let Simons maar half op. Hij kijkt veel liever naar het veld.

Daar ziet hij Stengs de 4-0 maken. En op het moment dat Simons teruggaat naar de bank om zijn wedstrijdshirt aan te trekken, maakt Stengs in de 62ste minuut ook nog eens op fraaie wijze de 5-0, zijn derde van de avond.

Meteen daarna komt Simons, rugnummer tien, het veld in. Hij wordt één keer gevaarlijk, als hij de bal voor zijn voeten krijgt en met rechts snel uithaalt. Het schot is te wild en gaat ver naast en over.

Een obsessie? 

Na het laatste fluitsignaal eindigt voor Simons weer een wedstrijd in het shirt van Oranje zonder de belangrijkste individuele cijfers achter zijn naam. Weer geen goal en ook geen assist. Ter vergelijking: Cody Gakpo kon na zijn eerste elf interlands al vijf goals en twee assists bijschrijven.

""Mensen denken dat ik geobsedeerd ben, maar dat ben ik niet. Het is vervelend, maar ik maak me niet druk"", zei Simons afgelopen zaterdag na het duel met de Ieren.

""Hij wil te graag"", was toen de conclusie van 109-voudig international Rafael van der Vaart. ""Ik doe gewoon hetzelfde als bij mijn club"", pareerde Simons.

Bekijk hieronder de reactie van Xavi Simons na het duel tegen de Ieren van afgelopen zaterdag. 

Toch valt de ijver van de jonge aanvaller op. In zijn elf interlands tot nu toe loste Simons al twintig schoten, waarvan er maar twee tussen de palen eindigden. En twaalf van de twintig pogingen waren bovendien van buiten het strafschopgebied.

Gesprek met Koeman

Hij lijkt dus echt wel meer dan gebrand te zijn op z'n eerste goal. Het knaagt. Niet voor niets spreekt Koeman er bewust over met zijn pupil. ""Hij moet niet te geforceerd bezig zijn met een doelpunt"", luidt de raad van de oude meester.

Toch is ook de coach ermee bezig, zo blijkt uit de reden achter de invalbeurt tegen Gibraltar. ""Ik heb Xavi wel gebracht met het idee dat hij misschien een goal zou maken. Dan zijn we ook van dat item af.""

""Ikzelf vind dat allemaal niet zo belangrijk"", vervolgt Koeman. ""Xavi is een jonge speler die zich momenteel geweldig ontwikkelt. Die goal gaat er echt wel komen."" Maar daarvoor moeten Koeman en Simons toch echt nog even geduld hebben. Pas in maart volgend jaar komt Oranje weer bijeen.",2023-01-01,2023-11-01,2023-11-20
42791205,Baudet (FvD) neemt video op in stemhokje,NOS.nl,2023-11-22,Bij het uitbrengen van zijn stem maakte FvD-lijsttrekker Baudet nog gauw een video voor zijn achterban.,2023-01-01,2023-11-01,2023-11-20
42791242,Volt-leider Laurens Dassen: vanuit Knegsel via Dubai naar een verenigd Europa,NOS.nl,2023-11-07,"Laurens Dassen groeide op in een klein Brabants dorpje. Hij zette zijn internationale bankcarrière opzij om de politiek in te gaan, waar hij strijdt voor meer macht voor de Europese Unie.",2023-01-01,2023-11-01,2023-11-06
42791257,'Het komt als een donderslag bij heldere hemel',NOS.nl,2023-11-07,Migratie is een belangrijk thema bij deze verkiezingen. Voor veel gemeenten is het moeilijk om te zorgen voor voldoende opvang. Zo ook in de Noord-Hollandse gemeente Schagen. Daar was gisteravond een bijeenkomst vanwege een geplande noodopvang.,2023-01-01,2023-11-01,2023-11-06
42791262,Zelensky bedankt Nederland voor eerste F-16's • Oekraïne bouwt tweede krijgsgevangenenkamp ,NOS.nl,2023-11-06,"In dit liveblog lees je de belangrijkste ontwikkelingen van de oorlog in Oekraïne.

22:59

Oekraïne bouwt tweede krijgsgevangenenkamp 

Oekraïne is begonnen met de bouw van een tweede kamp voor Russische krijgsgevangenen, zegt een overheidsorganisatie op Telegram.

Het eerste kamp zit vol, zegt de organisatie. Dat zou onder meer te wijten zijn aan het ""slechte moreel"" van het Russische leger; militairen zouden zich vrijwillig overgeven. Bovendien heeft er sinds augustus geen gevangenenruil meer plaatsgevonden. Het kamp zou in het westen van Oekraïne worden gebouwd, vlak bij de grens met Moldavië, en kan 300 gevangenen huisvesten.

Het eerste kamp zou plaats hebben voor 600 krijgsgevangenen. Exacte aantallen over het aantal Russische gevangenen in Oekraïense handen is niet bekend.

De Franse televisie kreeg vorig jaar toegang tot Russische krijgsgevangenen in Oekraïne: 

19:11

Zelensky bedankt Nederland voor eerste F-16's

De Oekraïense president Zelensky bedankt Nederland en demissionair premier Rutte voor het sturen van de eerste vijf F-16's naar Roemenië. Hij noemt het op X een mijlpaal, en zegt dat Oekraïne en Nederland blijven samenwerken om straaljagers zo snel mogelijk in het Oekraïense luchtruim te krijgen.

In totaal heeft Nederland 42 F-16's staan, waarvan een aantal beschikbaar moet blijven voor training. Hoeveel toestellen Nederland in totaal gaat leveren, is niet bekendgemaakt.

14:25

Navo schort naleving wapenverdrag op na beëindiging door Rusland

De NAVO voelt zich niet langer verplicht om het Verdrag inzake conventionele strijdkrachten in Europa (CFE) na te leven nu dat door Rusland is opgezegd. Zich eraan vasthouden is onhoudbaar als Rusland dat niet doet, zegt de NAVO.

Het CFE-verdrag uit 1990 stelde grenzen aan de hoeveelheid conventionele wapens die de NAVO en het toenmalige Warschaupact mochten hebben. Rusland stapte vandaag formeel uit het verdrag. Het gaf als reden dat uitbreiding van de NAVO de veiligheid in Europa heeft ondermijnd. De toelating van Finland en Zweden tot de NAVO eerder dit jaar zou de doodsteek hebben betekend. De Duitse regering zegt dat het verdrag weer in werking kan treden als de verhouding met Rusland fundamenteel verandert.

De verhoudingen tussen de NAVO en Rusland zijn in de jaren na de ondertekening en inwerkingtreding dramatisch verslechterd. NAVO-landen leveren wapens, munitie en andere vormen van steun aan Oekraïne dat in een bittere oorlog met Rusland verwikkeld is.

13:11

Hongarije dreigt met blokkade van onderhandelingen tussen Oekraïne met EU 

Hongarije dreigt de onderhandelingen te blokkeren over de toelating van Oekraïne tot de EU. De Europese Commissie is er voor, maar de Hongaarse regering dreigt volgende maand met een veto als de EU-regeringsleiders akkoord moeten gaan.

De regering van premier Orbán vindt dat Oekraïne de rechten van de Hongaarse minderheid in dat land niet respecteert. ""We kunnen dit niet accepteren"", zegt Orbáns woordvoerder tegen de NOS. Zijn regering wil dat Oekraïne zijn wetgeving aanpast voordat er over integratie van Oekraïne in de Europese Unie wordt gepraat.

Volgens de etnische Hongaren in Oekraïne met wie de NOS sprak, is er nauwelijks sprake van discriminatie. De regering Orbán geeft een ""vals beeld"", zegt schrijver Bandy Sholtes.

12:37

Nederlandse F-16's naar Roemenië vertrokken voor training Oekraïners 

Het ministerie van Defensie zegt dat vijf Nederlandse F-16's onderweg zijn naar het Europese F-16-trainingscentrum (EFTC) in Roemenië. Daar worden ze ingezet bij het opleiden van Roemeense en Oekraïense vliegers en technisch personeel. Maar eerst worden ze gebruikt om de instructeurs een opfriscursus te geven.

Nederland stelt twaalf tot achttien F-16's beschikbaar voor het EFTC. Ze blijven eigendom van Nederland. Hoeveel toestellen aan Oekraïne gaat leveren is niet bekend. Nederland heeft er 42. ""Natuurlijk kijken we of we alle resterende gevechtsvliegtuigen kunnen leveren of dat er nog dingen gedaan moeten worden om ze klaar te maken"", zei demissionair premier Rutte in augustus.

Nederland, Denemarken coördineren de Europese inspanningen om Oekraïne aan F-16's te helpen. Die heeft het land nodig voor versterking van zijn luchtmacht in de oorlog met Rusland. Denemarken levert negentien toestellen. Negen andere NAVO-landen hebben Oekraïne ook F-16's beloofd.

11:55

Poolse vrachtwagenchauffeurs blokkeren grensovergangen met Oekraïne

Poolse vrachtwagenchauffeurs blokkeren voor de tweede dag op rij drie grensovergangen met Oekraïne. Ze protesteren tegen de oneerlijke concurrentie die ze van buitenlandse collega's ondervinden. Oekraïense chauffeurs mogen sinds de Russische aanval van februari vorig jaar zonder vergunning de grens over. Daarnaast zouden Russische en Belarussische transportbedrijven naar Polen zijn uitgeweken om sancties te ontlopen. De Poolse chauffeurs willen dat hun regering ingrijpt.

Bij drie grensovergangen staan lange rijen met vrachtwagens. De Poolse chauffeurs laten per uur maar een vrachtwagen door. Vrachtwagens met militaire goederen, vee en bederfelijke goederen worden wel doorgelaten, net als bussen en personenauto's.

""Ons standpunt is ondubbelzinnig: het blokkeren van de grens schaadt de belangen van beide landen"", zegt het Oekraïense ministerie van Transport. ""We staan open voor een constructieve dialoog. Voor ons is het belangrijk dat rekening wordt gehouden met de belangen van vervoerders uit beide landen.""

10:58

'Dood assistent legerleider is ongeluk'

De autoriteiten in Oekraïne wijten de dood gisteren van een assistent van legerleider Zaloezjny aan een ""tragisch incident"". Van een moordaanslag zou geen sprake zijn. Majoor Hennadi Sjastjakov stierf toen hij de pin uit een handgranaat trok die hij voor zijn verjaardag cadeau had gekregen. Zijn 13-jarige zoon raakte zwaargewond.

De Kyiv Post schrijft dat majoor Hennadi Sjastjakov van een collega voor zijn verjaardag een houten doos met een fles whisky en zes granaten had gekregen. Dat was als grap bedoeld. Thuisgekomen, zou de zoon aan de ring van de granaat hebben gedraaid. Sjastjakov pakte hem af en trok de pin eruit, in de veronderstelling dat het een nepgranaat was, laat minister Klymenko van Binnenlandse Zaken weten.

Het onderzoek is nog niet afgerond, maar een bron bij de geheime dienst liet de krant weten dat het ""voor 99,9 procent"" zeker om een ongeluk gaan. Niets wijst op Russische betrokkenheid.

09:06

Rusland zegt verdrag voor conventionele wapens in Europa formeel op

Rusland heeft nu ook formeel het Verdrag inzake conventionele strijdkrachten in Europa opgezegd. De reden is volgens het Kremlin dat de veiligheid in Europa sinds de ondertekening is ondermijnd door de uitbreiding van de NAVO.

Het in 1990 opgestelde verdrag stelde gelijke limieten aan de hoeveelheid tanks, helikopters en andere wapens voor de NAVO als het Warschaupact. Overtollig materieel moest worden vernietigd. Zo zou kunnen worden voorkomen dat een van de twee bondgenootschappen een aanvalsoorlog zou beginnen.

Rusland schortte zijn deelname in 2007 al op. In mei van dit jaar zette president Poetin zijn handtekening onder het decreet dat de formele opzegging in gang zette. Volgens het Russische ministerie van Buitenlandse Zaken is de uitbreiding van de NAVO met Finland en Zweden de doodsteek geweest.

Volgens de NAVO handelt Rusland al jaren in strijd met het verdrag en is controle op de naleving door de Russen sinds 2007 niet meer goed mogelijk.

08:43

'Conflict in Midden-Oosten heeft geen invloed op steun G7 aan Oekraïne'

De Japanse minister van Buitenlandse Zaken Kamikawa zegt dat de oorlog in Gaza geen gevolgen heeft voor de steun van de G7-landen aan Oekraïne. ""Onze toezegging om strenge sancties aan Rusland op te leggen wankelt niet, zelfs niet als de situatie in het Midden-Oosten verergert.""

Kamikawa ontvangt vandaag en morgen haar collega's van de VS, het VK, Canada, Frankrijk, Duitsland, Italië in Tokio. De Oekraïense minister van Buitenlandse Zaken Koeleba neemt virtueel deel aan de vergadering waar het over Oekraïne gaat.

Andere onderwerpen die aan de orde komen zijn onder meer de klimaatcrisis, de wereldhandel en economische veiligheid.

07:46

Russisch ministerie meldt droneaanvallen op de Krim

Het Russische ministerie van Defensie zegt dat het Russische leger vannacht zeventien Oekraïense drones heeft uitgeschakeld op de Krim. Negen drones zouden door de luchtafweer zijn neergehaald, de andere door elektronische oorlogsvoering.

De burgemeester van Sebastopol zegt dat brokstukken van een drone in een buitenwijk in een tuin zijn neergekomen. Die zouden een brand hebben veroorzaakt, over slachtoffers wordt niets gezegd.

Een Russische nieuwssite die volgens persbureau Reuters betrouwbaar is, zegt dat er bij twee dorpen explosies zijn gehoord. Een daarvan ligt bij een Russische luchtmachtbasis. Oekraïne heeft de aanvallen niet bevestigd.

De Krim hoort bij Oekraïne, maar is in 2014 door Rusland geannexeerd. Oekraïne heeft steeds gezegd dat het zich daar niet bij neerlegt en wil het schiereiland heroveren. Rusland gebruikt de Krim voor de aanvoer van manschappen en materieel voor de oorlog in Oekraïne. De afgelopen maanden zijn de aanvallen op de Russische militaire infrastructuur op de Krim toegenomen. 

In september werd het hoofdkwartier van de Zwarte Zeevloot geraakt door een of meer raketten: 

gisteren, 22:35

Zelensky: onverantwoord nu over verkiezingen te praten

Wat president Zelensky betreft komen er voorlopig geen verkiezingen in Oekraïne. In een video noemt hij het ""onverantwoord"" om het onderwerp te bespreken. ""We moeten ons realiseren dat het nu tijd is om ons te verdedigen"".

In 2024 zouden de volgende presidentsverkiezingen zijn. Maar sinds de Russische invasie geldt de krijgswet en kunnen er in principe geen verkiezingen worden gehouden. Zelensky heeft overwogen een uitzondering te maken. Nu geeft de president aan toch niets te voelen voor een nieuwe stembusgang.

gisteren, 21:30

Oekraïense legerleider: assistent gedood door granaat in cadeau

Commandant der strijdkrachten van Oekraïne Zaloezjny meldt dat een van zijn assistenten is gedood. Majoor Tsjistjakov vierde vandaag zijn verjaardag, maar in een van zijn cadeaus zat een granaat.

""Mijn assistent en goede vriend Sjastjakov is overleden te midden van zijn familie"", schrijft de commandant op Telegram. Hij benadrukt dat er een onderzoek komt om de onderste steen boven te krijgen.

Volgens Oekraïense media is de 13-jarige zoon van Tsjistjakov zwaargewond geraakt. Hij zou naar het ziekenhuis zijn gebracht.

gisteren, 21:01

Oekraïne krijgt groen licht voor toetredingsonderhandelingen met EU

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat staat in een advies van de Europese Commissie dat woensdag uitkomt en is ingezien door de NOS.

De Europese Commissie bepaalt niet of de onderhandelingen daadwerkelijk kunnen beginnen, dat zijn de 27 EU-leiders. Zij moeten unaniem akkoord gaan met het positieve advies. Dat besluit valt naar verwachting op de Europese top van december.

gisteren, 17:36

NOS op 3-podcast over het bevroren front in Oekraïne

De oorlog tussen Oekraïne en Rusland gaat opnieuw een winter in. Er worden geen grote doorbraken meer verwacht: er wordt er nog altijd zwaar gevochten. In de podcast Lang verhaal kort van NOS op 3 wordt de stand van zaken besproken.

Rusland probeert met man en macht bij de Oost-Oekraïense stad Avdiivka een doorbraak te forceren. Oekraïne richt zijn pijlen vooral op het zuiden en zuidoosten, maar het front verschuift nauwelijks meer. Het is een vastgelopen slijtageslag die in loopgraven wordt uitgevochten, zei de hoogste Oekraïense legerbevelhebber afgelopen weekend.

gisteren, 16:54

'Video van Oekraïense commando's die Wagner aanvallen in Sudan'

The Kyiv Post heeft twee video's gepubliceerd waarop te zien zou zijn dat Wagner-strijders in Sudan worden beschoten door Oekraïense commando's. In het Afrikaanse land is een operatie gaande om ""Wagner, lokale terroristen en Russische commando's op te ruimen"", beweert een anonieme bron binnen het Oekraïense leger tegenover de krant.

De bron zegt niet waar de videobeelden in Sudan zouden zijn gefilmd. Ze zouden ergens in de afgelopen twee weken zijn opgenomen. De krant heeft de filmpjes niet gecontroleerd. Het is aannemelijk dat de video's zijn doorgespeeld vanuit de Oekraïense strijdkrachten, omdat het een publicatie is van een Oekraïense krant.

Twee maanden geleden meldde ook CNN dat Oekraïense commando's waarschijnlijk aanvallen hebben uitgevoerd op Wagner-leden in Sudan. In het land woedt al maanden een burgeroorlog, en een van de strijdende partijen wordt ondersteund door Wagner.

De video van The Kyiv Post, waarin de twee filmpjes achter elkaar zijn gemonteerd, bestaat uit dag- en nachtbeelden van stedelijk gebied. De filmpjes lijken onder meer gemaakt vanuit een vliegend voertuig. Gebouwen, waar soms mensen in lijken te zitten, worden geraakt door exploderende projectielen:

KyivPost

@KyivPost

📹 EXCLUSIVE: Videos Show Ukrainian Special Forces 'Cleaning Up' Wagner Fighters in Sudan

One of the videos purportedly shows Ukrainian operatives stalking the streets of the African city and engaging Wagner fighters at close range with RPGs. https://t.co/wD5noCk3Kt

12:43

6 november 2023

gisteren, 15:18

Russisch olympisch comité in bezwaar tegen schorsing

Het Russisch olympisch comité ROC heeft bij het sporttribunaal CAS beroep aangetekend tegen de schorsing door het Internationaal Olympisch Comité (IOC). Vorige maand maakte het IOC bekend het ROC met onmiddellijke ingang te schorsen, omdat het regionale sportorganisaties van vier geannexeerde gebieden in Oekraïne heeft opgenomen in de sportkoepel.

Dat schendt de integriteit van het Oekraïense Olympisch Comité, wat een schending is van het olympisch handvest, oordeelde het IOC.

gisteren, 13:16

Voormalige Oekraïense viceminister van Defensie verdacht van verspillen 26 miljoen

De voormalige Oekraïense viceminister van Defensie Sjapovalov wordt verdacht van het verspillen van bijna 1 miljard Oekraïense hryvnia, omgerekend ongeveer 26 miljoen euro. Dat heeft de Oekraïense veiligheidsdienst bekendgemaakt op Telegram. Sjapovalov zou voor dit bedrag militaire uniformen van lage kwaliteit hebben gekocht, die ongeschikt zijn voor de omstandigheden aan het front in de winter.

Sjapovalov werd in januari ontslagen, vanwege een schandaal over de aankoop van militaire rantsoenen. De prijs van onder meer ingekochte eieren lag veel hoger dan de reguliere prijs. Sjapovalov werd begin februari gearresteerd en zit sindsdien vast.

gisteren, 11:42

Oekraïense brigade bevestigt dood 19 militairen Zaporizja

De 128ste Oekraïense aanvalsbrigade heeft de dood van 19 militairen na een Russische raketaanval in Zaporizja bevestigd.

Het ministerie van Defensie heeft een onderzoek ingesteld naar de militairen die zijn gedood tijdens een medaille-uitreiking vlak bij de frontlinie. ""We vragen jullie om geen niet-geverifieerde, vaak valse informatie te verspreiden totdat dit is afgerond"", schrijft de brigade in een statement op Facebook.

gisteren, 09:54

Zelensky over aanval op medaille-uitreiking: 'Te voorkomen tragedie'

De Oekraïense president Zelensky heeft zijn medeleven betuigd aan de nabestaanden van de militairen die afgelopen week zijn omgekomen na een Russische raketaanval in de regio Zaporizja. Verschillende Oekraïense media meldden dat de doden vielen bij een medaille-uitreiking. Volgens de Oekraïense krant Ukrainska Pravda zijn meer dan twintig militairen omgekomen. Die cijfers zijn niet bevestigd door de Oekraïense autoriteiten.

""Dit is een tragedie die voorkomen had kunnen worden"", zei Zelensky gisteravond in een toespraak. Volgens hem is er een strafrechtelijk onderzoek ingesteld.

Minister Oemerov van Defensie heeft op Facebook laten weten dat ""alle omstandigheden"" zullen worden opgehelderd. ""We moeten alles in het werk stellen om onze mensen te beschermen en eerlijke antwoorden te geven aan de familieleden en vrienden van de gesneuvelde soldaten.""

gisteren, 07:43

Acht gewonden na aanvallen Odesa, ook museum beschadigd

Bij Russische aanvallen op de Oekraïense havenstad Odesa zijn vannacht acht mensen gewond geraakt, meldt de gouverneur van de regio op Telegram. Vijf van hen zijn in het ziekenhuis opgenomen.

Door de raketaanvallen werd een van de belangrijkste musea van de stad, het Nationaal Kunstmuseum van Odesa, geraakt. ""Op 6 november wordt het museum 124 jaar oud"", schrijft de gouverneur. ""Aan de vooravond van 6 november 'feliciteerden' de Russen ons architectonische monument met een raket die vlak bij insloeg.""

De muren en ramen van het gebouw zijn beschadigd. Ook ligt er puin in het museum. Het is niet duidelijk of de kunst zelf ook is beschadigd.

In deze video is de ravage in het museum te zien:

gisteren, 07:40

Welkom

Welkom in het liveblog over de oorlog in Oekraïne. Lees hier het vorige Oekraïne-blog terug.",2023-01-01,2023-11-01,2023-11-06
42791283,Vanavond op tv: EU-lidmaatschap Oekraïne weer stap dichterbij • In gesprek met Volt-lijsttrekker Laurens Dassen,NOS.nl,2023-11-07,"EU-lidmaatschap Oekraïne weer stap dichterbij

Oekraïne en Moldavië mogen als het aan de Europese Commissie ligt beginnen met onderhandelingen over het lidmaatschap van de Europese Unie. Dat adviseert de Europese Commissie. De 27 EU-leiders moeten nog unaniem akkoord gaan met het advies. Dat de EU mogelijk gaat onderhandelen met een land in oorlog, is opvallend. Het is een duidelijke boodschap aan Oekraïne dat het land bij de Europese familie hoort en tegelijkertijd ook een krachtig signaal aan Rusland, dat de Unie Oekraïne niet in de steek zal laten.

Wat ging er allemaal aan vooraf en hoe nu verder? We praten erover met correspondent Kysia Hekster.

In gesprek met Laurens Dassen (Volt)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: de lijsttrekker van Volt, Laurens Dassen.",2023-01-01,2023-11-01,2023-11-06
42791285,Israël: gevechten diep in Gaza • Aandacht voor lot van gegijzelden,NOS.nl,2023-11-07,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:32

Israël en andere landen staan stil bij lot gegijzelden

Een maand geleden, op 7 oktober, vielen strijders van Hamas vanuit de Gazastrook tal van doelen in Israël aan. Er kwamen zo'n 1400 mensen om en ongeveer 240 mensen werden gegijzeld en meegenomen naar de Gazastrook. In Israël, maar ook in veel andere landen, is daar vandaag bij stilgestaan. 

17:02

Israëlische commandant: we vechten diep in Gaza

Israëlische militairen zijn diep doorgedrongen in Gaza-Stad, zegt de commandant van de zuidelijke troepen. ""Voor de eerste keer in tientallen jaren vecht het Israëlische leger diep in Gaza-Stad, het hart van het terrorisme"", aldus generaal-majoor Finkelman. Hij voegde eraan toe dat het ""een complexe en moeilijke oorlog"" is, waarbij verliezen worden geleden.

""Iedere dag en ieder uur worden er strijders gedood, tunnels blootgelegd, wapens vernietigd en komen we dichter bij de verzetshaarden van de vijand"", zei generaal Finkelman.

Journalisten in Gaza melden niet dat Israëlische troepen optrekken naar het stadscentrum. Tot nu toe leek de strategie van het leger erop gericht de belangrijkste wijken van de stad te omsingelen. Een woordvoerder van het leger suggereerde dat die troepen acties in het centrum kunnen uitvoeren, maar wilde daar desgevraagd niet verder op ingaan.

Van Palestijnse kant is niet op de claim van Finkelman gereageerd.

🔥🗞The Informant

@theinformantofc

🇮🇱⚔️🇵🇸  - Israel's Major General Finkelman: ""For the first time in decades, the #IDF is fighting in the heart of #Gaza, in the heart of terrorism."" https://t.co/vDmbwbRC8X

16:24

7 november 2023

16:44

Geen Coca-Cola meer in Turks parlement vanwege Gaza

In het Turkse parlement worden geen dranken van Coca-Cola en Nestlé meer geschonken. De voorzitter van de volksvertegenwoordiging heeft dat besloten omdat die multinationals Israël zouden steunen bij de strijd in Gaza. Daarom worden de dranken van het Amerikaanse Coca-Cola en het Zwitserse Nestlé verbannen uit de restaurants, cafetaria's en theehuizen van het parlement.

Volgens de parlementsvoorzitter is het besluit mede genomen vanwege de maatschappelijke ophef over de Israëlische acties in Gaza. In de verklaring wordt niet duidelijk gemaakt hoe Coca-Cola en Nestlé de oorlog zouden steunen. De twee bedrijven hebben nog niet gereageerd.

16:30

Dramatische beelden na Israëlische aanval in Gaza

Jawar Zambour en haar 10-jarige zoon Mohammed zijn toevallig buiten als hun huis in het zuiden van de Gazastrook met de grond gelijk wordt gemaakt door Israëlische raketten. De vader van het gezin ligt onder het puin, net als meerdere andere gezinnen.

De beelden zijn gisteren even buiten Khan Younis gemaakt in samenwerking met de lokale journalist Ameera Harouda, die al vele jaren in Gaza werkt voor de NOS:

16:16

'Nieuw dodental Gazastrook nu 10.300'

De Hamas-autoriteiten in de Gazastrook hebben een nieuw dodental bekendgemaakt. Er zijn sinds het begin van de gevechten een maand geleden 10.328 mensen omgekomen, meldt het ministerie van Volksgezondheid. Er zijn meer dan 25.000 gewonden.

Onder de doden zijn volgens het ministerie ruim 4200 kinderen.

Gisteren steeg het dodental volgens Palestijnse opgave tot boven de 10.000. De cijfers kunnen niet door onafhankelijke bronnen worden geverifieerd.

15:35

Podcast de Dag: Mahmoud Abbas, 'schoothond van Israël'

Vandaag centraal in Podcast de Dag: Mahmoud Abbas, de president van de Palestijnse Autoriteit. Hij is voor het Westen het enige aanspreekpunt in de zoektocht naar een oplossing uit de oorlog, aangezien Hamas zich definitief gediskwalificeerd heeft als gesprekspartner.

De Amerikaanse minister Blinken zei deze week dat de Palestijnse Autoriteit - die nu aan de macht is in de Westelijke Jordaanoever - na de oorlog een rol moet spelen in het bestuur van Gaza. Maar Abbas is niet geliefd bij zijn eigen bevolking. Hij ziet nu kans om zijn naam te zuiveren en zijn politieke erfenis te redden, zegt journalist Tineke Bennema in de podcast. Zij woonde jarenlang in de bezette Palestijnse gebieden, maakte Abbas persoonlijk mee en schetst een profiel van deze man, die door de Palestijnen de schoothond van Israël wordt genoemd.

15:17

Autoriteiten Gaza: alle bakkerijen in noorden buiten gebruik

Alle bakkerijen in het noorden van de Gazastrook zijn buiten gebruik als gevolg van Israëlische aanvallen en een gebrek aan brandstof. Dat meldt persbureau Reuters op basis van een verklaring van het ministerie van Binnenlandse Zaken van Gaza, dat onder gezag staat van Hamas.

Eerder deze week berichtte Al Jazeera al dat meerdere bakkerijen in Gaza beschadigd waren door Israëlische aanvallen. Daardoor werd het steeds lastiger om aan brood te komen.

Door de oorlog tussen Israël en Hamas komen veel minder goederen Gaza binnen dan voorheen. De 569 vrachtwagens die via Egypte de grens zijn overgestoken, vervoeren onder meer kant-en-klaar voedsel en meel voor bakkerijen. De hulpgoederen hebben het noorden van de Gazastrook volgens Palestijnse functionarissen vooralsnog niet bereikt.

Een verwoeste bakkerij in Centraal-Gaza:

14:49

Rutte morgen naar Qatar voor overleg over oorlog

Demissionair premier Rutte bezoekt morgen Qatar om te praten over de oorlog tussen Israël en Hamas. Hij is uitgenodigd door de emir van Qatar, sjeik Tamim bin Hamad Al Thani.

De twee gaan in gesprek over het belang van ""een continue en veilige corridor voor hulpmiddelen, de mogelijkheid voor buitenlanders om Gaza zo snel mogelijk te kunnen verlaten en het belang van de vrijlating van alle gegijzelden"", meldt het ministerie van Algemene Zaken. Het gesprek zal ook gaan over de noodzaak om een escalatie in de regio te voorkomen en het belang van een langetermijnoplossing voor het conflict.

Qatar treedt in de oorlog tussen Israël en Hamas op als bemiddelaar. Een belangrijk doel is om de gijzelaars vrij te krijgen die Hamas sinds 7 oktober gevangen houdt. Eind vorige maand werd een aantal gijzelaars vrijgelaten na bemiddeling door Qatar.

13:51

Israëlische leger publiceert beelden van Palestijnen die Gaza-Stad verlaten

Het Israëlische leger heeft beelden vrijgegeven van Palestijnen die Gaza-Stad zouden verlaten en naar het zuiden trekken. Op de beelden is te zien dat verschillende mensen met witte vlaggen zwaaien terwijl ze een Israëlische tank passeren.

Volgens persbureau Reuters zijn de beelden gefilmd op de Salah al-Din, een van de belangrijkste wegen naar het zuiden. Eerder vandaag zei het Israëlische leger al dat daar een evacuatiecorridor open zou gaan.

Bekijk hier de beelden:

12:59

NCAB: 'Antisemitisme sneller en heftiger dan ooit '

De Nationaal Coördinator Antisemitismebestrijding (NCAB) is bezorgd over de toename van het aantal antisemitische incidenten in Nederland. Hij reageert daarmee op een bekendmaking van het Centrum Informatie en Documentatie Israël (CIDI). Volgens dat instituut is het aantal meldingen sinds het uitbreken van de oorlog op 7 oktober enorm gestegen.

Uit voorlopige cijfers over oktober zou blijken dat het gaat om een verachtvoudiging van het aantal meldingen ten opzichte van eerdere jaren in oktober. Absolute aantallen kan het CIDI naar eigen zeggen nog niet geven omdat de meldingen over de afgelopen maand nog steeds binnenkomen.

Volgens NCAB Eddo Verdoner zijn de incidenten ""sneller en heftiger dan ooit"". Volgens hem spelen sociale media daarbij een belangrijke rol. ""Beelden komen nog sneller, nog directer en ongefilterd bij de hele samenleving terecht. Ook op de mobieltjes van 9- en 10-jarige kinderen. Dit werkt door in de offline wereld, ook op het schoolplein en in de klas.""

Wat er in Nederland gebeurt is volgens het NCAB ""helaas in lijn met wat we elders in Europa zien"". Hij roept iedereen op om zich uit te spreken. ""We moeten antisemitisme niet gewoon gaan vinden maar keer op keer stevig afkeuren en een heldere norm stellen. Joodse gemeenschappen zijn bang en worden bedreigd.""

11:17

Beschietingen in grensstreek Israël/Libanon

Ook in de grensstreek tussen Israël en Libanon blijft het onrustig. Verschillende media melden beschietingen over en weer in het noorden van Israël.

Het Israëlische leger meldt dat het met een tank ""een terroristengroep"" heeft aangevallen in Libanon die probeerde een antitankraket te lanceren. Ook zou Israël eerder op de dag meerdere Hezbollah-strijders hebben aangevallen.

Over slachtoffers is niks bekendgemaakt.

10:47

Leger Israël: evacuatiecorridor naar zuiden Gaza open

Het Israëlische leger zegt dat het opnieuw burgers in Gaza-Stad de kans geeft om te vertrekken naar het zuiden van de Gazastrook. Dat zou kunnen gebeuren via de Salah al-Din weg, een van de belangrijkste wegen naar het zuiden. Die zou nu open zijn.

Volgens het Israëlische leger gebruiken velen al deze route om de stad te verlaten. Via sociale media worden daar beelden van verspreid. Onduidelijk is of dit ook daadwerkelijk het geval is. De beelden kunnen niet onafhankelijk worden geverifieerd.

De afgelopen dagen werd er vaker gezegd dat er een evacuatiecorridor zou worden ingesteld. Wegens hevige gevechten kwam daar weinig van terecht. Hamas en Israël gaven elkaar hier de schuld van. Afgelopen tijd zijn geregeld vluchtelingen slachtoffer geworden van raketinslagen; ook zou Hamas burgers dwingen om op hun plek te blijven. 

10:11

Moment van stilte in heel Israël

Om 11.00 uur lokale tijd (10.00 uur Nederlandse tijd) is in heel Israël een moment van stilte geweest om de slachtoffers van de aanval van Hamas te herdenken. Die terreuraanslag (op 7 oktober) is vandaag precies een maand geleden.

Het initiatief kwam van nabestaanden van slachtoffers. Zij riepen ook op om vandaag een zwart shirt te dragen en na het moment van stilte het Israëlische volkslied te zingen.

Bij de aanval van Hamas, een maand geleden, kwamen 1400 mensen om. Ook werden er zeker 240 gegijzeld. De meeste van hen zitten nog vast in de Gazastrook. Het is onduidelijk hoe het met hen gaat.

08:58

De dag in Gaza in beeld

08:44

Israël: Hamas-bolwerk overgenomen in noorden Gaza

Het Israëlische leger zegt dat het een Hamas-bolwerk in het noorden van de Gazastrook heeft overgenomen. Op de plek zouden onder meer antitankwerpers, raketten, wapens en inlichtingenmateriaal liggen. Bij gevechten tussen Israël en Hamas zouden tien strijders van Hamas zijn gedood. Over verliezen aan Israëlische kant zijn geen meldingen gedaan.

07:44

Pentagon: legerbases in Syrië en Irak 38 keer aangevalllen

Amerikaanse legerbases in Syrië en Irak zijn de afgelopen weken 38 keer aangevallen. Dat heeft het Pentagon gezegd. De meeste aanvallen waren met raketten of drones en werden volgens de Amerikanen uitgevoerd door groepen die banden hebben met Iran. 

Hoewel de Amerikanen zeggen dat de meeste aanvallen verijdeld zijn en weinig schade hebben aangericht, zijn er toch minstens 46 militairen gewond geraakt. Het Pentagon zegt krachtiger te zullen reageren als de aanvallen niet stoppen.

07:21

Nieuwe luchtaanvallen in gehele Gazastrook

Het Israëlische leger heeft afgelopen nacht opnieuw luchtaanvallen uitgevoerd in de gehele Gazastrook, melden Israëlische en Palestijnse media. In het door Israël omsingelde Gaza-Stad zouden meerdere doelen zijn bestookt. Volgens de Palestijnse Rode Halve Maan (een zusterorganisatie van het Rode Kruis) kwamen raketten dicht bij het al-Quds-ziekenhuis neer. Vorige week raakte het ziekenhuis al zwaar beschadigd na beschietingen in de buurt.

Ook in het zuiden van de Gazastrook worden bombardementen gemeld door onder meer Al Jazeera. De nieuwszender zegt dat twintig mensen zijn omgekomen in Rafah. Ook in Khan Younis zouden luchtaanvallen zijn geweest.

06:52

'Dodental Gaza boven de 10.000'

Het ministerie van Gezondheid in Gaza, dat onder gezag staat van Hamas, zegt dat het aantal Palestijnen dat gedood is in de Gazastrook de 10.000 heeft gepasseerd. Ook zouden meer dan 25.000 mensen gewond zijn geraakt sinds de oorlog precies een maand geleden begon. Hoeveel strijders van Hamas er zijn omgekomen is niet bekendgemaakt.

In de maand dat de oorlog nu duurt is zeker zeventig procent van de ruim 2 miljoen inwoners in de Gazastrook ontheemd. Dat zegt een woordvoerder van de Verenigde Naties. De meesten leven in erbarmelijke omstandigheden op straat omdat de door de VN gerunde scholen geen capaciteit meer hebben om mensen op te vangen. Veel mensen hebben een tekort aan voedsel, medicijnen, water en brandstof, aldus de VN.

05:48

Indonesië: ziekenhuis Gaza gebruikt voor humanitaire doeleinden

Het Indonesische ziekenhuis in Gaza is gebouwd voor humanitaire doeleinden en wordt daar ook voor gebruikt. Dat zegt het Indonesische ministerie van Buitenlandse Zaken in reactie op de beschuldiging van Israël dat het ziekenhuis door Hamas wordt gebruikt. Volgens het ministerie liggen er momenteel bovendien veel meer mensen in het ziekenhuis dan er behandeld kunnen worden.

Israël beschuldigt Hamas er al langer van dat de groep ziekenhuizen gebruikt als schuilplaatsen en commando- en controlecentra. Hamas ontkent dit. MER-C, de organisatie achter het Indonesische ziekenhuis, zegt dat Israël de beschuldiging gebruikt als voorwendsel voor een aanval op het ziekenhuis.

Het ziekenhuis in Bait Lahia, in het noorden van Gaza, werd in 2016 geopend. Het werd gebouwd met geld van Indonesische burgers en islamitische hulporganisaties.

04:04

Demonstratie voor staakt-het-vuren bij Vrijheidsbeeld

Honderden demonstranten hebben bij het Vrijheidsbeeld in New York gedemonstreerd voor een staakt-het-vuren in de Gazastrook. De organisatie bestaat uit leden van de Joodse gemeenschap die voor een wapenstilstand zijn. In de afgelopen weken organiseerde de groep al eens vergelijkbare acties in Grand Central Station in New York en bij Capitol Hill in Washington.

03:05

Netanyahu herhaalt: geen staakt-het-vuren tot vrijlating gijzelaars

Zolang de Israëlische gijzelaars niet zijn vrijgelaten door Hamas, komt er geen algemeen staakt-het-vuren. Dat heeft de Israëlische premier Netanyahu herhaald in een interview met de Amerikaanse nieuwszender ABC News. Zo'n wapenstilstand noemt hij een overgave aan Hamas, en hij vergelijkt het met een staakt-het-vuren met terreurbeweging al-Qaida na de aanslagen van 11 september 2001 in de VS.

""Wat korte tactische pauzes betreft - hier en daar een uur - die hebben we wel vaker gehad"", ging Netanyahu verder. ""Ik zal de omstandigheden in de gaten houden om humanitaire goederen toe te laten of individuele gijzelaars te laten vertrekken. Maar ik denk niet dat het tot een algeheel staakt-het-vuren zal komen.""

In het interview ging het verder nog over de mogelijke verhoudingen na de oorlog. Daarover zei hij dat hij denkt dat Israël een ""blijvende veiligheidsverantwoordelijkheid"" zal houden in de Gazastrook. ""Omdat we hebben gezien wat er gebeurt als dat niet zo is. Als we niet de veiligheidsverantwoordelijkheid hebben, krijgen we te maken met een uitbarsting van terreur die we ons niet konden voorstellen.""

03:04

Marije is Joods en docent: 'Mensen denken vaak dat je sowieso voor Israël bent

Marije is docent geschiedenis. Haar Joodse achternaam noemt ze liever niet en de Israëlisch/Palestijnse-oorlog behandelt ze niet in de klas, uit vrees dat ze partijdig wordt gevonden.

03:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42791338,Burgemeester Gorinchem op de markt bedreigd met de dood,NOS.nl,2023-11-08,"Burgemeester Reinie Melissant van Gorinchem is maandagochtend op de drukke weekmarkt met de dood bedreigd. Een man op klompen beklaagde zich over 'de macht' van de burgemeester en riep daarna ""de kogels komen"".

Melissant werd opgevangen door omstanders en heeft daarna aangifte gedaan bij de politie. Volgens Rijnmond heeft dezelfde man de burgemeester afgelopen zomer ook al bedreigd. Toen wachtte hij Melissant op bij haar huis en riep: ""de tijd is gekomen. Ik ga je vermoorden.""

Melissant (CDA) is sinds 2017 burgemeester van Gorinchem, in augustus werd ze herbenoemd.

Afgelopen zomer stond de bedreiger plotseling voor haar woning. Melissant liep buiten en zag dat hij haar in de gaten hield. Vervolgens uitte hij zijn doodsbedreiging. Ze vluchtte haar huis in. Ook toen deed ze aangifte. Maar omdat er geen audio-opnames waren of getuigen werd de zaak geseponeerd door het OM.

Winkelend publiek

Bij zijn nieuwe doodsbedreiging afgelopen maandag trok dezelfde man zich niets aan van het winkelend publiek. Voordat hij zijn opmerking over de kogels maakte, begon hij te foeteren. Hij riep dat hij 'autonoom' is en niet naar de burgemeester hoeft te luisteren. Daarna beende hij weg. De politie bevestigt de aangifte en doet onderzoek. Voor zover bekend is de man nog niet aangehouden.

De Algemene Inlichtingen- en Veiligheidsdienst (AIVD) omschrijft autonomen als een 'substroming' binnen een grotere groep mensen die anti-overheid is. Om hoeveel mensen het precies gaat weet de dienst niet. Geschat wordt dat het er zo'n 10.000 zijn. Autonomen menen dat de Nederlandse wetten en regels niet voor hen gelden en weigeren bijvoorbeeld zorgpremie of belasting te betalen.

Wraak voor woningsluiting

Burgemeester Melissant werd in 2021 ook al bedreigd, toen door een 53-jarige inwoner van de stad. Melissant had zijn woning gesloten na een drugsvondst. De man dreigde toen als wraak met zijn auto het huis van de burgemeester binnen te rijden.

Lokale en regionale politici melden steeds vaker dat ze te maken krijgen met agressie vanwege hun werk. Dat blijkt uit de Monitor Integriteit en Veiligheid uit 2022. Ongeveer de helft van de burgemeesters, wethouders, raadsleden en Statenleden heeft er ervaring mee.

Maandag werd bekend dat burgemeester Boy Scholtze van Drimmelen bij het gemeentehuis in Made bedreigd en beledigd is om zijn geaardheid. De 76-jarige verdachte heeft de burgemeester tevens geprobeerd aan te rijden, maakte de politie bekend.",2023-01-01,2023-11-01,2023-11-06
42791374,Partijen overtreden cookiewet met plaatsen volgcookies,NOS.nl,2023-11-08,"Joost Schellevis

redacteur Tech

Joost Schellevis

redacteur Tech

Meerdere politieke partijen overtreden de privacywet door zonder toestemming volgcookies te plaatsen, blijkt uit onderzoek van de NOS. Bij de BoerBurgerBeweging (BBB), Forum voor Democratie (FvD), de SGP en Volt gaat het om overduidelijke overtredingen van de cookie- en privacywet.

""Deze partijen schenden de regels doordat ze advertentiesystemen inladen die zijn bedoeld om mensen in een later stadium te bereiken"", zegt cookie-expert Rob van Eijk. Op die manier kan een partij bezoekers van zijn website later opnieuw bereiken met gepersonaliseerde advertenties, bijvoorbeeld op YouTube of een nieuwssite. Een bezoeker van een FvD-site kan zo dan bijvoorbeeld een advertentie van FvD krijgen. Van Eijk onderzocht zelf ook zes partijen, waaronder de vier overtreders, en bevestigt de bevindingen van de NOS.

Partijen gebruiken ook op andere manieren gepersonaliseerde advertenties. Door gericht op interesses te adverteren, wordt een specifieke doelgroep bereikt, bleek eerder uit een inventarisatie van de NOS.

Het plaatsen van dit soort cookies mag al sinds 2012 alleen met toestemming van de gebruiker. Maar de vier partijen blijken de marketingcookies al te plaatsen voordat gebruikers toestemming geven.

Fout

In een reactie laat BBB weten dat het om een fout gaat, en dat er wordt gewerkt aan een oplossing. ""We gaan uitzoeken wat er mis ging, want het moet gewoon kloppen"", zegt BBB-secretaris Henk Vermeer. Ook FvD spreekt van een vergissing. ""We hebben veel tijd besteed aan het AVG-compliant maken van onze website. We waren ons niet bewust van deze fout"", aldus een woordvoerder. De partij gaat dat aanpassen.

Volt, dat op zijn webshop Google-volgcookies plaatste, meldt dat het gaat om een fout van de Europese tak van de partij. De voorpagina is offline gehaald. ""We zijn al bezig met een proces om de sites geheel cookievrij te maken."" De SGP was niet bereikbaar voor commentaar.

We willen opheldering van deze politieke partijen.

De Autoriteit Persoonsgegevens reageert geschrokken. ""Zonder iemands toestemming volg-cookies gebruiken, is absoluut niet toegestaan. We willen opheldering van deze politieke partijen"", zegt een woordvoerder.

De toezichthouder heeft eerder in deze verkiezingscampagne alle partijen die meedoen een waarschuwende brief gestuurd om ze op de regels te wijzen. ""En dan zijn er dus toch nog vier partijen bij wie de NOS volgcookies aantreft, daar schrikken we van.""

Geen antwoord

Andere partijen, zoals D66, Nieuw Sociaal Contract (NSC) en de ChristenUnie, laden informatie van sites als Twitter, LinkedIn en YouTube in. Daardoor kunnen die sites ook cookies plaatsen bij gebruikers. Ook het CDA, 50Plus en Denk laden op die manier externe cookies.

""Anno 2023 is duidelijk dat dat niet hoort. Als je het netjes wil doen, moet je dat pas doen als mensen daar toestemming voor hebben gegeven"", zegt Van Eijk. ""Doe je dat niet, dan kunnen bedrijven als Google en Twitter meekijken met surfgedrag op die websites. Dat is gevoelige informatie, want het gaat om politieke voorkeur."" D66 en CDA beloven in een reactie het probleem snel op te lossen.

""Dit speelt al jaren"", zegt privacy-onderzoeker Floor Terra, die al langer onderzoek doet naar gebruik van volgcookies door politieke partijen. Terra, die de bevindingen van de NOS onderschrijft, heeft veel partijen herhaaldelijk gewaarschuwd. ""Dan krijg ik de helft van de tijd niet eens antwoord.""

In andere gevallen gaat het inderdaad om slordigheid. ""Dan blijken ze per ongeluk volgcookies te hebben geplaatst."" Terra heeft specifiek FvD en BBB al in 2021 op hun overtreding gewezen, maar zegt nooit een reactie te hebben gekregen.

Onder vuur

Dertien van de zeventien onderzochte politieke partijen gebruiken daarnaast Google Analytics, dat onder vuur ligt. Bij1 is het meest terughoudend: die partij plaatst zelfs geen cookies om bezoekers te tellen, wat veel partijen wel doen en ook mag zonder toestemming.

Gepersonaliseerde advertenties voor politieke doeleinden liggen sowieso onder vuur. Microtargeting wordt aan banden gelegd, als het aan de Europese Unie ligt. Advertenties aanbieden op basis van etniciteit, religie, geaardheid mag dan niet meer. Ook moet er meer transparantie komen.

Voor dit verhaal onderzocht de NOS de sites van alle zeventien politieke partijen met een zetel in de Peilingwijzer. Bij GroenLinks-PvdA onderzochten we ook de afzonderlijke sites van GroenLinks en de PvdA.

Elke pagina bezochten we geautomatiseerd, in een schone Chrome-browser (voor elke politieke partij maakten we een nieuwe Chrome-gebruikersmap aan). We bezochten elke pagina vier keer, met een seconde wachttijd ertussen, omdat sommige cookies pas bij een latere pageview worden geplaatst.

We onderzochten niet alleen de homepage van de partij, maar ook die van de lijsttrekker, het wetenschappelijk bureau en de webshop - als die een eigen site hebben.",2023-01-01,2023-11-01,2023-11-06
42791436,Partijen kritisch over Omtzigt • Bikker (ChristenUnie) wil armoede terugdringen,NOS.nl,2023-11-09,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

12:35

Beluister het radio-interview met Bikker vanmorgen

Vanochtend was ChristenUnie-lijsttrekker Mirjam Bikker te gast in het NOS Radio 1 Journaal. 

Luister of kijk het hele gesprek met Bikker terug op de site van NPO Radio 1.

12:30

Partijplannen over rekeningrijden liggen ver uit elkaar

Ook rond het invoeren van een kilometerheffing voor de auto valt er wat te kiezen tussen partijen. De programma's liggen ver uit elkaar: de meeste voorstanders zijn partijen aan de linkerzijde, de meeste tegenstanders een de rechterzijde. Al zijn er ook een aantal uitzonderingen.

Lees hier meer over de plannen die partijen hebben over een vorm van rekeningrijden:

12:23

Gesprek van SGP-leider Stoffer met anti-abortusdemonstranten stuit op kritiek

SGP-lijsttrekker Chris Stoffer heeft voor een abortuskliniek in Zuid-Holland gesproken met twee betogers die in gesprek gaan met vrouwen die de kliniek bezoeken. ""Ik wil van hen uit eerste hand horen hoe hun ervaringen zijn"", zegt Stoffer over zijn bezoek. ""Wat ik heel mooi vond is dat ze hier vanochtend in gesprek zijn geweest met een vrouw die zei een andere keuze te hebben gemaakt, om het kindje te houden. Het is fijn om dit gesprek te hebben met deze twee vrouwen die hier dit belangrijke werk doen.""

Stoffer krijgt onder meer kritiek van VVD-leider Yesilgöz over zijn bezoek aan de kliniek. In een bericht op X schrijft ze ""klaar te zijn met dit oerconservatieve gedoe"". ""Onbegrijpelijk dat je je daarmee inlaat"", zegt ze tegen Stoffer. Lijsttrekker Bikker van de ChristenUnie zei vanochtend in het NOS Radio 1 Journaal ook dat ze zelf niet zoiets zou doen. En Kamerlid Ellemeet van GroenLinks/PvdA schrijft op X: ""Dit is niet Hongarije, of Texas of Polen. Dit gebeurt in Nederland.""

De SGP-leider begrijpt die kritiek niet. ""Ik vind dit helemaal geen campagne voeren. Wij voeren gewoon de politiek zoals we dat honderd jaar doen."" Over de actie van de twee demonstrerende vrouwen voor de kliniek, zegt Stoffer dat ze ""hier alleen maar een foldertje geven aan de vrouwen"". ""Ik denk dat het heel goed is dat je een foldertje aangeboden krijgt. Je kunt hem aannemen of niet. Meer hoef je niet te doen."" Zelf sprak hij geen vrouwen aan die de kliniek bezochten, zei Stoffer.

Morgen bezoekt kandidaat-Kamerlid Diederik van Dijk van de SGP ook demonstranten bij een abortuskliniek, in de provincie Utrecht.

11:35

Ook SGP publiceert programma in eenvoudige taal

Ook de SGP heeft het verkiezingsprogramma in eenvoudige taal gepubliceerd, met kortere zinnen en makkelijkere woorden. Dat moet het eenvoudiger maken om de plannen van de partij te kunnen begrijpen. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze niet goed kunnen lezen, schrijven of rekenen.

Ook andere partijen hebben hun programma eenvoudiger opgeschreven. Zo heeft D66 een tekst in 'begrijpelijke' taal, GroenLinks/PvdA in 'heldere taal' en de ChristenUnie in 'gewone taal'. De Partij voor de Dieren meldt op de website dat ze binnenkort ook komen met een programma in 'gewone taal'.

10:15

Omtzigt pareert kritiek: 'Wij zijn in tegenstelling tot anderen heel transparant'

Bij RTL reageert Pieter Omtzigt op de kritiek dat hij het verkiezingsprogramma van NSC niet heeft laten doorrekenen. Hij snapt dat hij zich hierdoor kwetsbaar maakt, maar noemt meerdere redenen waarom hij het toch niet heeft laten doen. Ten eerste: tijdgebrek. Hij wijst erop dat Nieuw Sociaal Contract een nieuwe partij is, die onder tijdsdruk is opgebouwd en niet meteen een verkiezingsprogramma klaar had. Ten tweede heeft hij ""fundamentele kritiek"" op de manier waarop de doorrekeningen worden gedaan.

Omtzigt zegt het wel goed te vinden dat het Centraal Planbureau kijkt naar de balans tussen inkomsten en uitgaven. Je kunt wat hem betreft niet ""de lasten verlagen en extra geld uitgeven en dan niet vertellen waar je dat vandaan haalt"". ""Maar dat is precies waarom wij in ons programma geen lastenverlichtingen en dergelijke beloven, omdat wij weten dat we een behoorlijk tekort hebben, dus daar zijn we behoorlijk open in.""

De lijsttrekker van NSC vindt dat zijn partij ten opzichte van andere heel transparant is. ""Wij hebben bijvoorbeeld van het begin af aan gezegd: bij ons is de kinderopvang niet gratis, omdat we dat niet kunnen waarmaken. Terwijl je bij andere partijen - zoals de VVD - die dat wel willen, moet zoeken naar de doorrekening."" Met andere woorden, zegt Omtzigt: ""In tegenstelling tot andere partijen hebben wij geen grote beloften gedaan, zoals: 'bij ons gaat het minimumloon fors omhoog'.""

Hij voegt daar nog aan toe dat een doorrekening niet zoveel zegt, omdat partijen in een coalitie uiteindelijk vaak toch heel andere dingen doen dan ze in hun verkiezingsprogramma beloven.

10:13

Kijk hier de Q&A met ChristenUnie-leider Bikker terug

ChristenUnie-leider Mirjam Bikker beantwoordde vanmorgen vragen die gesteld werden op het Instagram-kanaal van de NOS.

09:16

Bikker: terugdringen armoede belangrijk punt 

ChristenUnie-lijsttrekker Bikker vindt het terugdringen van de armoede een van de belangrijkste punten van haar partij. Volgens het Centraal Planbureau daalt van de partijen die hun verkiezingsprogramma hebben laten doorrekenen bij de ChristenUnie de armoede het meest. In het NOS Radio 1 Journaal, waar Bikker vanochtend te gast was, zei ze dat ze daar blij mee is: ""Het belastingstelsel en de toeslagen leiden voor heel veel mensen tot veel onzekerheid en soms tot schulden. Wij willen dat per se anders.""

Volgens Bikker zijn door het nu demissionaire kabinet onder leiding van vicepremier Schouten al stappen gezet, maar is dat nog lang niet genoeg: ""Iedereen die in armoede leeft, is er een te veel. We weten voor kinderen wat dat betekent voor hun toekomst.""

In het gesprek ging het ook over de val van het kabinet in juli. De coalitiepartijen konden het toen niet eens worden over het migratiebeleid en vooral niet over beperking van de gezinshereniging. Bikker herhaalde vandaag dat volgens haar partij de kinderen bij hun ouders horen en dat VVD en CDA daar anders over dachten. ""Als zij daar dan willens en wetens aan vasthouden, dan is er op een dag wel een heel moeilijk gesprek. Dat is gekomen, dat is gebleven en dat is niet opgelost.""

Op de vraag of de ChristenUnie niet beter een tijdje weer ""in de luwte van de oppositie"" kan gaan, antwoordde Bikker dat het nu niet het belangrijkste is of de partij in de coalitie of in de oppositie zit: ""Er worden zo 150 Kamerleden gekozen. Die hebben verantwoordelijkheid te dragen voor het beleid van het hele land. Dan zal ik zien waar mijn plek het beste is. Je kunt erop rekenen dat ik sta voor mijn idealen en dat ik niet zo gehecht ben aan de macht.""

Morgenochtend is in het NOS Radio 1 Journaal BBB-lijsttrekker Caroline van der Plas te gast. 

08:05

Nieuwsuur: dit willen achttien politieke partijen met het woningtekort

In onderstaande video zet Nieuwsuur op een rij hoe achttien partijen het woningtekort te lijf willen gaan:

07:40

Partijen kritisch over Omtzigt

Verschillende partijen hebben kritiek op NSC-leider Omtzigt. Die heeft zijn verkiezingsprogramma niet laten doorrekenen door het Centraal Planbureau, maar hij leverde gisteren wel commentaar op de programma's van anderen. Omtzigt zei gisteren dat hem in het VVD-programma vooral is opgevallen dat die partij ""de hele ontwikkelingssamenwerking afschaft"". Hij voegde eraan toe: ""Dat ging vrij hard."" En hij plaatste ook kritische kanttekeningen bij de manier waarop GroenLinks-PvdA vermogensbelasting heft en de spaartaks verhoogt.

VVD-lijsttrekker Yesilgöz zegt daarover in het NOS Radio 1 Journaal: ""Als je ervoor kiest de doorrekening niet te laten maken, dan hebben mensen geen idee welke keuzes je gaat maken en hoe je die gaat betalen. En als je dan ondertussen commentaar hebt op de planen van anderen, dan moet het wel twee kanten op."" En GroenLinks-PvdA-fractievoorzitter Klaver: ""Als de plannen die Omtzigt heeft gepresenteerd door het kabinet naar de Tweede Kamer waren gestuurd, dan had hij altijd gezegd: 'Dit is nog niet af, daar wil ik berekeningen van zien.'"" Ook volgens Klaver is het niet gepast dat Omtzigt geen berekeningen levert, maar wel commentaar heeft op anderen.

En D66-lijsttrekker Jetten voegt er op X aan toe dat Omtzigt anders een feitenrelaas zou hebben aangevraagd over ontbrekende doorrekeningen.

07:15

De dagelijkse podcast De Campagne Stemming: gezin Omtzigt bepaalt mee wie premier wordt

In de dagelijkse podcast De Campagne Stemming staan Xander van der Wulp en Joost Vullings onder meer stil bij de doorrekening van de verkiezingsprogramma's door het Centraal Planbureau (CPB).

Van der Wulp kreeg een berichtje van kritische luisteraar Jos. Die vindt dat het politieke nieuws wat beter over het jaar verspreid moet worden. In de zomer was het heel stil, zegt hij, en nu is alles ineens heel belangrijk en moet iedereen achter het nieuws aanrennen. ""Start eerst maar eens met het beëindigen van de veel te lange recessies"", vindt Jos. Het is de quote van de dag in de podcast.

Er zit nieuws in de nieuwe peilingen, bijvoorbeeld de laatste van I&O. NSC krijgt er twee zetels bij, BBB verliest er drie. De druk op NSC-lijsttrekker Pieter Omtzigt neemt toe, is de conclusie. Zijn partij zou de grootste kunnen worden. Van der Wulp kwam de zes partijstrategen van NSC in de gang van de Tweede Kamer tegen. ""Deze mensen gaan het dus bepalen voor deze partij, die zitten nu ook al te bedenken 'wat moeten we na de verkiezingen'. Dat gaf een raar gevoel en ik merkte dat zij dat ook wel hadden"", vertelt Van der Wulp.

Vullings concludeert dat het gezin Omtzigt zou kunnen gaan bepalen wie de nieuwe premier wordt van Nederland. Omtzigt heeft nog geen besluit genomen of hij premier wil worden, zijn gezin speelt daarbij een belangrijke rol, zei hij eerder.

gisteren, 07:11

Henri Bontenbal (CDA) bij Nieuwsuur: ik wil het CDA een duidelijk profiel geven

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zei hij in een verkiezingsgesprek bij Nieuwsuur.

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zei hij eerder dat het ""frisser en compromislozer"" zal zijn. Vanavond is SP-lijsttrekker Lilian Marijnissen te gast.

Lees hier verder:

07:03

Nieuwe Peilingwijzer: VVD en NSC samen aan kop

Vandaag is er weer een nieuwe Peilingwijzer. Daarin tekent zich een top 2 af van NSC en VVD, terwijl GroenLinks-PvdA achterblijft. Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en VVD en NSC anderzijds en is dat er nu met vijf zetels wel.

07:03

Mirjam Bikker (CU) te gast bij NOS Radio 1 Journaal, waar staan zij en haar partij voor?

Mirjam Bikker (41) is sinds 2006 politiek actief voor de ChristenUnie. Ze was raadslid in Utrecht en Eerste Kamerlid, voordat ze in 2021 overstapte naar de Tweede Kamer. In januari van dit jaar werd ze de partijleider, als opvolger van Gert-Jan Segers. Bescherming van kwetsbaren, tegengaan van mensenhandel en uitbuiting zijn belangrijke thema's voor haar. Bikker groeide op in Moordrecht en Nunspeet, en studeerde rechten in Utrecht.

In de gemeenteraad wist ze een locatie voor raamprostitutie gesloten te krijgen, vanwege de daar heersende misstanden. In de afgelopen kabinetscrisis benadrukte ze dat haar partij een gezinspartij is, en daarom niet kon instemmen met het beperken van de gezinshereniging voor statushouders, zoals de VVD wil. Bikker is lid van een kerkgemeente die zich rekent tot de meest orthodoxe vleugel binnen de Protestantse Kerk Nederland (PKN).

De ChristenUnie is in 2000 voortgekomen uit twee traditioneel gereformeerde partijen (GPV en RPF), maar inmiddels zijn ook veel evangelische christenen lid en actief voor de partij. Dat heeft de sfeer in de partij en de koers beïnvloed. Bij medisch-ethische onderwerpen als abortus en euthanasie staat de ChristenUnie nog steeds op de rem, maar op sociaaleconomisch gebied en migratie kijkt de partij steeds meer naar links.

Bewogenheid met de kwetsbaren, in Nederland en de rest van de wereld, is een speerpunt. Ook bij de nieuwe lijsttrekker Bikker. Zij moet als relatieve onbekende proberen zetelverlies te voorkomen of te beperken. Opnieuw deelnemen aan het kabinet lijkt niet haar streven.

gisteren, 07:01

Samenvatting van de dag van gisteren

NSC-lijsttrekker Pieter Omtzigt stelde de keuze om wel of niet premier te worden nog een dagje uit. In het radioprogramma Dit is de dag zei hij: ""Ik heb gelezen dat 85 procent van de kiezers dat ook niet belangrijk vindt."" BBB-leider Caroline van der Plas zei bij tv-programma Vandaag Inside dat ze het verstandiger vindt als Omtzigt ervoor kiest om gewoon Kamerlid te worden in plaats van premier.

Het Centraal Planbureau kwam met de doorrekeningen van de verkiezingsprogramma's van VVD, D66, GroenLinks-PvdA, CDA, ChristenUnie, Volt, JA21, en SGP. De plannen van de partijen zijn onder meer doorgerekend op economische groei, werkgelegenheid en armoede. De partijen hebben het zelf vooral over de punten waarin zij er goed vanaf komen.

CDA-lijsttrekker Henri Bontenbal zei bij Nieuwsuur dat hij hoopt op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA.

Frans Timmermans, de GroenLinks/PvdA-lijsttrekker, wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij bij Tubantia en de Universiteit Twente. Timmermans was in 2012-2014 minister van Buitenlandse Zaken in het kabinet-Rutte II. Daarvoor was hij staatssecretaris van Buitenlandse Zaken voor Europese samenwerking in het kabinet-Balkenende IV.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791457,"Anderen gaan ervandoor met CDA-verhaal, maar Bontenbal ziet nog kansen",NOS.nl,2023-11-08,"Aan de teloorgang van het CDA lijkt voorlopig nog geen einde te komen. Ondanks rapport op rapport met analyses van wat er voorheen misging, weet de partij kiezers nog steeds niet te overtuigen. Maar volgens lijsttrekker Henri Bontenbal zal zijn partij ""nog wel eens kunnen gaan verrassen"".

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zegt hij in een verkiezingsgesprek bij Nieuwsuur. 

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zegt hij dat het ""frisser en compromislozer"" zal zijn.

Vernieuwing

Het CDA, ooit een brede volkspartij, hamert op ""waarden en normen"" en pleit voor een ""fatsoenlijk land"". De komende verkiezingen zijn het zoveelste hoofdstuk waarin de partij zegt dat ze haar leven gaat beteren. Bontenbal schermt met vernieuwing en wil van het CDA ook een klimaatpartij maken. Maar gelooft de achterban dat allemaal nog?

De natuurlijke CDA-achterban komt van het platteland, en bestaat ook uit boeren. De tragiek is dat het gedachtegoed van die achterban lijkt te floreren als nooit tevoren. Maar mensen komen volgens de peilingen niet meer uit bij het CDA, maar bij nieuwkomers als NSC van Pieter Omtzigt en BBB van Caroline van der Plas. Die partijen lijken het CDA-verhaal veel beter te verkopen.

Toch vindt Bontenbal dat het CDA nog steeds ""nodig is in het politeke spectrum"". ""Kunnen die nieuwe partijen het wel waarmaken? Wij zijn als partij geworteld, ook in lokaal bestuur.""

Handjevol zetels

Van de 54 zetels die de partij in de jaren 80 had, heeft het CDA er in de Tweede Kamer nu nog vijftien. Na de verkiezingen van 22 november voorspellen de peilingen dat daar slechts een handjevol van overblijft. Van de 15 huidige CDA-Kamerleden zijn er inmiddels 11 vertrokken of zullen de Haagse deur na de verkiezingen achter zich dichttrekken.

Bontenbal: ""Ik vertegenwoordig een brede partij. Met een boerin op nummer 2 en mensen die uit heel Nederland komen. Ik ben de kopman van deze brede club mensen. En ik wil mijn stempel gaan drukken op het CDA-verhaal. Zodat mensen weer zien waar we voor staan.""

Politiek duider Arjan Noorlander: ""Je zou zeggen, je kan ook leren uit het verleden. En bij het CDA denk je: hadden ze het maar gedaan. Van al die scherpe evaluaties uit het verleden, die allemaal concludeerden dat de kernwaarden van het CDA onzichtbaar waren. Die evaluaties zijn niet opgepakt en na al die jaren geen verandering, is de kiezer nu vertrokken.""

Boer Henry Fox is zijn vertrouwen in het CDA helemaal kwijtgeraakt. Hij was 25 jaar lang lid. ""Op het moment dat ze hier het erf afrijden, zijn ze het vergeten. Nooit hoorde ik iets terug. We hebben alle praatjes de afgelopen jaren al gehoord, maar het heeft ons niets opgeleverd."" De melkveehouder uit Twente overweegt nu op NSC of BBB te stemmen. ""CDA kiest steeds voor de natuur boven de landbouw.""

Bontenbal snapt de frustratie en geeft toe dat het (demissionaire) kabinet de sector met een doelstelling tegen de muur heeft gezet. Hij wil opnieuw proberen een landbouwakkoord te sluiten. ""Dit gaat over de boeren en over milieu, die komen samen in dat akkoord. De overheid is topdown dingen gaan bedenken, terwijl er in de sector genoeg ideeën zijn voor een transitie.""

Ook zegt hij dat boeren twee jaar lang geen perspectief is geboden. ""We hadden harder moeten duwen en schreeuwen, misschien. Het probleem is niet weg. Gaan andere partijen dan iets heel anders doen? Er is geen makkelijke weg uit deze crisis.""

'New kid on the block'

Op de partij van Pieter Omtzigt - NSC dat op inhoudelijk gebied een grote concurrent is - heeft Bontenbal kritiek. ""NSC agendeert niet en legt geen hoopvolle agenda neer. Die partij analyseert alleen de problemen, maar biedt geen oplossing. Als het vertrouwen in de politiek laag is, moeten we zorgviuldig zijn en wantrouwen niet verder aanwakkeren.""

In Nieuwsuur kreeg Bontenbal ook kritiek namens de jongeren. Niels Honkoop, tot vorig jaar CDA-raadslid in Gouda en eerder vice-voorzitter van CDA-jongeren, heeft zijn lidmaatschap opgezegd en twijfelt aan de koers van de partij. Het hameren op een fatsoenlijk Nederland is hem in het verkeerde keelgat geschoten. ""Er is een reden voor mensen om cynisch naar de politiek te kijken: Groningen, de toeslagenaffaire, de woningnood. Het CDA was er altijd bij. En nu is er weer een new kid on the block die het allemaal anders gaat doen?""

Bontenbal vindt dat zijn partij eerder de koers had moeten verleggen, maar gelooft heilig dat het CDA terug kan komen. ""Onze filosofie is precies wat mensen nodig hebben en natuurlijk moeten we het gaan waarmaken. Vertrouwen komt te voet en gaat te paard. Het CDA is niet dood en begraven, maar komt er weer bovenop.""

Een belangrijke pijler onder het klimaatbeleid van de vorige regering zijn de afspraken met de grootste CO2-uitstoters van Nederland. Met normen en verplichtingen, maar ook met drie miljard subsidie wil de regering deze industrieën helpen te vergroenen. Een idee uit de koker van Bontenbal. Wat is daarop zijn antwoord? Bekijk hier het hele gesprek terug:",2023-01-01,2023-11-01,2023-11-06
42791477,Omtzigt twijfelt over premierschap vanwege zijn gezinsleven ,NOS.nl,2023-11-06,In een interview met Tubantia en Universiteit Twente geeft Pieter Omtzigt drie redenen waarom hij nog niet besloten heeft of hij premier wil worden.,2023-01-01,2023-11-01,2023-11-06
42791487,Marijnissen (SP) te gast in NOS Radio 1 Journaal,NOS.nl,2023-11-07,"07:41

Online stemhulpen miljoenen keren ingevuld 

De online stemhulpen, die mensen kunnen invullen om te bepalen waar ze op gaan stemmen, zijn al miljoenen keren geraadpleegd. De StemWijzer van ProDemos is sinds de lancering op 25 oktober al 2 miljoen keer gebruikt. Het Kieskompas is na de eerste week bijna een half miljoen keer ingevuld, de Kieswijzer van DPG Media ruim 400.000 keer.

Kieskompas kwam vorige week ook met een paar thematische stemhulpen, zoals het WoonKieskompas, het ZorgKieskompas en het EnergieKieskompas. Die zijn meer dan 100.000 keer ingevuld.

De Jongerenkieswijzer is bijna 10.000 keer ingevuld. Ook ProDemos lanceerde eind oktober een stemhulp voor jongeren, Young Voice. Deze is inmiddels ruim 23.000 keer ingevuld. De StemmenTracker van het kennisinstituut is ruim 67.000 keer ingevuld. Hier kunnen mensen zien hoe partijen de afgelopen tijd over verschillende onderwerpen in de Tweede Kamer hebben gestemd.

gisteren, 07:15

Marijnissen (SP) te gast in NOS Radio 1 Journaal. Waar staan zij en haar partij voor? 

De Socialistische Partij (SP) werd in 1972 opgericht als een soort activistische variant op de Partij van de Arbeid. Ook de nieuwe partij richtte zich op de werknemer, maar dan op een radicalere manier. Het duurde nog twee decennia voor de partij in de Tweede Kamer doordrong. Eén van de eerste SP-Kamerleden was partijleider Jan Marijnissen, de vader van Lilian Marijnissen.

De partij had destijds de leuze 'Stem tegen, stem SP' en het symbool was de tomaat (om uit protest mee te gooien). Regeringsdeelname was lange tijd onbespreekbaar, maar wordt de laatste jaren niet meer uitgesloten.

De SP komt op voor mensen met lage inkomens. Belangrijke thema's zijn huren en de zorg. Bij de verkiezingen in 2006 haalde de partij 25 zetels. Daar zijn er nog 9 van over.

Lilian Marijnissen (38) woont nog altijd in Oss, waar haar vader als fabrieksarbeider en lasser werkte voor hij politicus werd. Als kleuter stond ze al op een verkiezingsposter, voorop de fiets bij haar vader.

Op 17-jarige leeftijd werd ze gekozen tot gemeenteraadslid, maar ze moest tot haar achttiende wachten tot ze haar zetel mocht innemen. In 2017 werd ze Kamerlid en een paar maanden later volgde ze Emile Roemer op als partijleider. Ze was toen 32 jaar.

Tot nu heeft de SP onder haar leiding nog geen verkiezingen gewonnen, maar Marijnissen blijft ervoor gaan. Ze hamert erop dat de SP met 9 zetels nog altijd de tweede oppositiepartij van het land is, en de eerste die het thema 'bestaanszekerheid' op de politieke agenda zette.

Het gesprek met Marijnissen is na 08.30 uur in het NOS Radio 1 Journaal.

gisteren, 07:01

Samenvatting van de dag van gisteren

Pieter Omtzigt lijkt een lichte voorkeur te hebben voor een centrumrechtse coalitie met de VVD. Bij een bijeenkomst in Enschede noemde hij een minderheidskabinet van zes partijen een reële mogelijk. Tot teleurstelling van GroenLinks-PvdA. Later nuanceerde Omtzigt zijn uitspraken: pas na de verkiezingen maakt hij een keus.

D66-leider Rob Jetten kookte bloemkool op Indische wijze bij BinnensteBuiten. Hij zei daar dat hij na de politiek wel een strandtent wil beginnen.

Het Sociaal en Cultureel Planbureau (SCP) bekeek de verkiezingsprogramma's en concludeert dat de partijen van alles beloven, maar dat ze onvoldoende keuzes maken om die beloftes waar te maken.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42791488,Wekdienst 7/11: Koning Charles houdt eerste toespraak • Marijnissen (SP) in NOS Radio 1 Journaal,NOS.nl,2023-11-07,"Goedemorgen! Bretly D. verschijnt voor de raadkamer van de rechtbank in Rotterdam, die beslist over verlenging van zijn voorarrest. Ook zal de Britse koning Charles zijn eerste 'King's Speech' houden.

Eerst het weer: De dag begint wisselend bewolkt en op een enkele bui na is het overwegend droog. Later in de middag neemt vanuit het westen de kans op buien toe. Bij een matige tot vrij krachtige zuidwestenwind wordt het 11 tot 12 graden. De komende dagen blijft het wisselvallig met dagelijks regen of buien.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De Amerikaanse oud-president Donald Trump is in New York bijna vier uur lang verhoord in de fraudezaak die tegen hem is aangespannen. Tijdens het verhoor kwam het meermaals tot aanvaringen tussen Trump en de rechter.

Trump wordt ervan verdacht dat hij de waarde van zijn vermogen sterk heeft overdreven. Daarmee zou hij tal van financiële voordelen hebben binnengehaald. Hij zou bijvoorbeeld hogere leningen en lagere premies voor verzekeringen hebben gekregen. Volgens advocaten heeft dit Trump meer dan 100 miljoen dollar opgeleverd.

Ander nieuws uit de nacht

Volg het nieuws over de oorlog tussen Israël en Hamas in ons liveblog.

En dan nog even dit:

Liefdesbrieven die in de 18e eeuw zijn onderschept door de Britten zijn eindelijk alsnog geopend. Brieven gericht aan onder anderen Franse verloofdes, ouders, kinderen en zeemannen vielen destijds door oorlog in verkeerde handen.

Een fijne dag gewenst!",2023-01-01,2023-11-01,2023-11-06
42791496,Netanyahu: geen staakt-het-vuren tot vrijlating gijzelaars • 'Dodental Gaza boven 10.000',NOS.nl,2023-11-07,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

07:21

Nieuwe luchtaanvallen in gehele Gazastrook

Het Israëlische leger heeft afgelopen nacht opnieuw luchtaanvallen uitgevoerd in de gehele Gazastrook, melden Israëlische en Palestijnse media. In het door Israël omsingelde Gaza-Stad zouden meerdere doelen zijn bestookt. Volgens de Palestijnse Rode Halve Maan (een zusterorganisatie van het Rode Kruis) kwamen raketten dicht bij het al-Quds-ziekenhuis neer. Vorige week raakte het ziekenhuis al zwaar beschadigd na beschietingen in de buurt.

Ook in het zuiden van de Gazastrook worden bombardementen gemeld door onder meer Al Jazeera. De nieuwszender zegt dat twintig mensen zijn omgekomen in Rafah. Ook in Khan Younis zouden luchtaanvallen zijn geweest.

06:52

'Dodental Gaza boven de 10.000'

Het ministerie van Gezondheid in Gaza, dat onder gezag staat van Hamas, zegt dat het aantal Palestijnen dat gedood is in de Gazastrook de 10.000 heeft gepasseerd. Ook zouden meer dan 25.000 mensen gewond zijn geraakt sinds de oorlog precies een maan geleden begon. Hoeveel strijders van Hamas er zijn omgekomen is niet bekendgemaakt.

In de maand dat de oorlog nu duurt is zeker zeventig procent van de ruim 2 miljoen inwoners in de Gazastrook ontheemd. Dat zegt een woordvoerder van de Verenigde Naties. De meesten leven in erbarmelijke omstandigheden op straat omdat de door de VN gerunde scholen geen capaciteit meer hebben om mensen op te vangen. Veel mensen hebben een tekort aan voedsel, medicijnen, water en brandstof, aldus de VN.

05:48

Indonesië: ziekenhuis Gaza gebruikt voor humanitaire doeleinden

Het Indonesische ziekenhuis in Gaza is gebouwd voor humanitaire doeleinden en wordt daar ook voor gebruikt. Dat zegt het Indonesische ministerie van Buitenlandse Zaken in reactie op de beschuldiging van Israël dat het ziekenhuis door Hamas wordt gebruikt. Volgens het ministerie liggen er momenteel bovendien veel meer mensen in het ziekenhuis dan er behandeld kunnen worden.

Israël beschuldigt Hamas er al langer van dat de groep ziekenhuizen gebruikt als schuilplaatsen en commando- en controlecentra. Hamas ontkent dit. MER-C, de organisatie achter het Indonesische ziekenhuis, zegt dat Israël de beschuldiging gebruikt als voorwendsel voor een aanval op het ziekenhuis.

Het ziekenhuis in Bait Lahia, in het noorden van Gaza, werd in 2016 geopend. Het werd gebouwd met geld van Indonesische burgers en islamitische hulporganisaties.

03:04

Demonstratie voor staakt-het-vuren bij Vrijheidsbeeld

Honderden demonstranten hebben bij het Vrijheidsbeeld in New York gedemonstreerd voor een staakt-het-vuren in de Gazastrook. De organisatie bestaat uit leden van de Joodse gemeenschap die voor een wapenstilstand zijn. In de afgelopen weken organiseerde de groep al eens vergelijkbare acties in Grand Central Station in New York en bij Capitol Hill in Washington.

03:05

Netanyahu herhaalt: geen staakt-het-vuren tot vrijlating gijzelaars

Zolang de Israëlische gijzelaars niet zijn vrijgelaten door Hamas, komt er geen algemeen staakt-het-vuren. Dat heeft de Israëlische premier Netanyahu herhaald in een interview met de Amerikaanse nieuwszender ABC News. Zo'n wapenstilstand noemt hij een overgave aan Hamas, en hij vergelijkt het met een staakt-het-vuren met terreurbeweging al-Qaida na de aanslagen van 11 september 2001 in de VS.

""Wat korte tactische pauzes betreft - hier en daar een uur - die hebben we wel vaker gehad"", ging Netanyahu verder. ""Ik zal de omstandigheden in de gaten houden om humanitaire goederen toe te laten of individuele gijzelaars te laten vertrekken. Maar ik denk niet dat het tot een algeheel staakt-het-vuren zal komen.""

In het interview ging het verder nog over de mogelijke verhoudingen na de oorlog. Daarover zei hij dat hij denkt dat Israël een ""blijvende veiligheidsverantwoordelijkheid"" zal houden in de Gazastrook. ""Omdat we hebben gezien wat er gebeurt als dat niet zo is. Als we niet de veiligheidsverantwoordelijkheid hebben, krijgen we te maken met een uitbarsting van terreur die we ons niet konden voorstellen.""

03:04

Marije is Joods en docent: 'Mensen denken vaak dat je sowieso voor Israël bent

Marije is docent geschiedenis. Haar Joodse achternaam noemt ze liever niet en de Israëlisch/Palestijnse-oorlog behandelt ze niet in de klas, uit vrees dat ze partijdig wordt gevonden.

03:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42791512,Belgische politiek in rep en roer na racistische uitspraken leider socialisten,NOS.nl,2023-11-17,"In het Belgische parlement is met afschuw gereageerd op nieuwe onthullingen van racistische uitspraken van Vooruit-partijleider Conner Rousseau. De 31-jarige werd bij zijn aanstelling in 2019 gezien als de toekomst van de socialisten, maar raakte begin oktober in opspraak. Na een avondje stappen in zijn woonplaats Sint-Niklaas had hij tegen agenten in een dronken bui racistische opmerkingen gemaakt over mensen uit de Roma-gemeenschap. Dat voorval werd onthuld door Belgische media.

Nadat een storm van kritiek over hem heen was getrokken, bood hij in een persconferentie zijn excuses aan voor zijn ""zattemansklap"", oftewel dronken praat. Hij zei dat er in zijn buurt al lang frustratie is over overlast door Roma en dat hij die op ""een echte foute manier"" had geuit. Destijds bleef vaag wat Rousseau precies gezegd had, maar de krant Het Nieuwsblad onthulde deze week citaten uit het gesprek met de agenten.

""Die Roma of andere zigeuners staan hier elke fucking dag met hun matras of frietketel. Echt waar, die Roma, gewoon op slaan. Daar kunde geen fucking kloten mee doen hè, met die gasten"", zou hij volgens de krant gezegd hebben.

Ook zou hij de term ""bruin gespuis"" hebben gebruikt en seksueel ongepaste opmerkingen hebben gemaakt over een vriendin die bij hem was. Bronnen bevestigen aan de VRT dat dit de teneur van de gesprekken was.

Woede bij coalitiepartners

Welke gevolgen het schandaal zal hebben voor Vooruit is onduidelijk, met de verkiezingen slechts zeven maanden ver weg. Waar Rousseau's partijgenoten vorige maand nog zijn uitspraken veroordeelden, houden ze nu hun lippen stijf op elkaar. Gisteren liepen ze haastig weg bij de Vlaamse pers in de Wetstraat, het Belgische Binnenhof. Een woordvoerder zegt dat ""voor Vooruit de bladzijde omgedraaid is"".

De coalitiepartners in de federale regering nemen afstand van de uitspraken. Voorzitter Nadia Naji van Groen zegt dat het ""bijzonder hard binnenkomt"". Naji: ""Ik zie op persoonlijk vlak de raakvlakken met Conner Rousseau steeds minder. We zijn een bondgenoot kwijt. Een bondgenoot op links die we nodig hebben om de strijd tegen racisme en discriminatie te voeren."" De Franstalige socialisten van PS noemen zijn uitspraken ""walgelijk en onaanvaardbaar"".

Voorzitter Tom Van Grieken van het uiterst rechtse Vlaams Belang zegt dat racistische uitspraken niet door de beugel kunnen. ""Ik ben voor freedom of speech, maar pleiten voor geweld op basis van huidskleur, dat is toch meer dan een brug te ver."" Peter De Roover van de Vlaams-nationalistische N-VA spreekt van pittige uitspraken. ""Ik kan het in elk geval niet vergelijken met uitspraken die ik doe als ik dronken ben. Die zijn niet van die aard.""

In therapie en bemiddelingstraject

Toch is er binnen de top van Vooruit angst om afscheid te nemen van Rousseau. ""De partij beseft dat er geen andere keuze is"", zegt politiek journalist Bart Verhulst van de VRT . ""De wederopstanding staat of valt met Rousseau. Hij heeft de partij uit het moeras getrokken, hervormingen doorgevoerd en de peilingen zijn goed.""

De woorden van Rousseau blijven niet zonder gevolg. Hij moet de komende tijd therapie volgen over de impact van woorden en taalgebruik, en hem wacht een bemiddelingsprocedure met de Roma-gemeenschap. Verder moet hij een bezoek brengen aan de Dossinkazerne, die in de Tweede Wereldoorlog werd gebruikt als verzamelkamp voor Belgische Joden, Roma en Sinti. Vanuit daar werden ze naar vernietigingskampen gedeporteerd.",2023-01-01,2023-11-01,2023-11-13
42791592,Jong versus oud naar de stembus,NOS.nl,2023-11-16,Het worden de eerste landelijke verkiezingen waarbij er meer 75-plussers stemgerechtigd zijn dan kiezers onder de 25. In deze video duikt NOS op 3 in de verschillen tussen jonge en oude kiezers.,2023-01-01,2023-11-01,2023-11-13
42791594,Israëlische leger: lichaam van gegijzelde vrouw gevonden in Noord-Gaza,NOS.nl,2023-11-16,"Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

22:33

Nog 900 Palestijnse Amerikanen in de Gazastrook

In de Gazastrook bevinden zich nog 900 Palestijnen met een Amerikaans paspoort, meldt een woordvoerder van het Amerikaanse ministerie van Buitenlandse Zaken. 300 Palestijnse Amerikanen hebben de Gazastrook verlaten via de grensovergang met Egypte. De grensovergang is mondjesmaat open voor mensen met een buitenlands paspoort en Palestijnen die dringend medische hulp nodig hebben. 

Ook mensen met de Nederlandse nationaliteit of een Nederlandse verblijfsvergunning mogen het gebied verlaten. Voor zover bekend hebben iets meer dan twintig van hen de grens overgestoken. Het ministerie van Buitenlandse Zaken zei zondag contact te hebben met veertien anderen in de Gazastrook.

22:15

Leger Israël toont meerdere beelden van wapens bij al-Shifa-ziekenhuis

Een dag na de eerste beelden van gevonden wapens in het al-Shifa-ziekenhuis deelt het Israëlische leger opnieuw beelden van wapens die zouden zijn gevonden op het terrein van het ziekenhuis.

Op X heeft het leger beelden geplaatst van een auto die op het terrein van het ziekenhuis stond en die volgens een militair gevuld was met geweren, raketwerpers, granaten en andere explosieven. In de video zie je munitie op de grond liggen.

Ook zijn beelden gedeeld van een opening in de grond die volgens het leger een ondergrondse tunnel is bij het ziekenhuis. Israël zegt dat er een groot commandocentrum onder het ziekenhuis ligt, maar daarvan heeft het nog geen bewijzen getoond.

20:51

Pro-Palestijnse demonstraties op NS-stations

In Nederland waren vanavond op verschillende treinstations pro-Palestijnse acties tegen het geweld in Gaza.

20:41

Morgen geen hulpgoederen vanuit Egypte naar Gaza, zegt VN-organisatie

Morgen zullen er geen hulpgoederen Gaza binnenkomen, zegt VN-hulporganisatie UNRWA. Als reden geeft de organisatie dat de telefoonverbindingen in de Gazastrook zijn uitgevallen, waardoor er geen communicatie kan zijn over de transporten.

Eerder vandaag meldden twee telefoonproviders in de Gazastrook dat vanwege een gebrek aan brandstof de stroomgeneratoren niet meer werken. Hierdoor zijn de telefoonverbindingen en de internetverbindingen in de Gazastrook grotendeels uitgevallen.

UNRWA

@UNRWA

From our📍#Gaza team @TomWhite:

There will NOT be a cross-border aid operation at the Rafah Crossing tomorrow.

The communications network in #Gaza is down because there is NO fuel.

This makes it impossible to manage or coordinate humanitarian aid convoys. https://t.co/Kaj8z0lE9f

17:12

16 november 2023

20:18

Israëlische leger: lichaam van gegijzelde vrouw gevonden bij ziekenhuis

Het Israëlische leger meldt het lichaam van een gegijzelde persoon te hebben gevonden in de buurt van het al-Shifa-ziekenhuis in het noorden van de Gazastrook.

Het gaat om de 65-jarige Judith Weiss. Ze werd volgens The Times of Israel op 7 oktober ontvoerd uit de kibboets Be'eri. Weiss was een borstkankerpatiënt. Een legerwoordvoerder zegt dat zij is gedood door Hamas-terroristen in de Gazastrook, maar zegt er niet bij wanneer dat zou zijn gebeurd.

""In het gebouw waar wijlen Judith werd gevonden, werden ook militaire uitrusting en wapens van het type Kalashnikov en een RPG-raket gevonden"", meldt het leger. Voor zover bekend is Weiss de eerste op 7 oktober ontvoerde persoon die door het Israëlische leger gevonden is.

Volgens het Israëlische leger zijn er destijds 242 mensen gegijzeld tijdens de terreurdaad. De meesten worden vastgehouden door Hamas, een kleiner deel door andere terreurgroepen die in Gaza opereren. Tot nu toe heeft Hamas vier gijzelaars vrijgelaten.

Israël zegt al langer dat Hamas mogelijk ook gijzelaars vasthoudt of heeft vastgehouden in de buurt van ziekenhuizen of eronder. Zo toonde het leger eerder deze week beelden van een wapenkelder bij een ander ziekenhuis, het al-Rantishi-kinderziekenhuis. Daar werden mogelijk gijzelaars vastgehouden, stelde een woordvoerder. Hij baseerde dat onder meer op een stoel met touwen die volgens hem gebruikt zou kunnen zijn om een gijzelaar vast te binden.

18:48

Militair omgekomen na aanval Westelijke Jordaanoever

Een van de Israëlische militairen die bij een aanval van drie vermoedelijk Palestijnse mannen gewond raakte op de Westelijke Jordaanoever is overleden aan zijn verwondingen. Het gaat om een 20-jarige korporaal, maakte het Israëlische leger bekend.

De aanval vond plaats bij een controlepunt tussen Jeruzalem en Bethlehem. Hamas heeft de verantwoordelijkheid voor de aanval opgeëist. De drie daders zijn doodgeschoten.

17:27

VN-experts waarschuwen voor beginnende genocide door Israël

Een groep VN-experts waarschuwt dat de aanvallen die Israël uitvoerde na de Hamas-aanslagen van 7 oktober wijzen op ""beginnende genocide"". De groep bestaat onder anderen uit de VN-rapporteur voor de bezette Palestijnse gebieden, Francesca Albanese en de VN-rapporteur voor extreme armoede en mensenrechten Olivier de Schutter.

De experts spreken over ""ernstige schendingen"" door Israël. Zij benadrukken de aanslagen van Hamas te veroordelen, maar stellen dat dat geen reden is ""om een oorlog te voeren tegen de bevolking"" in de Gazastrook. Sinds 7 oktober kwamen duizenden mensen op de Gazastrook om het leven door luchtaanvallen en verlieten ruim 1,5 miljoen mensen hun huizen. Zij zeggen ook dat de aanwezigheid van tunnels van Hamas geen legitieme reden is voor aanvallen waarbij ook burgerdoelen geraakt worden.

""Veel van ons waarschuwden al eerder over het risico op genocide in de Gazastrook"", stellen de experts. Ze zeggen teleurgesteld te zijn in regeringen die er niet in slagen om een staakt-het-vuren af te dwingen en roepen opnieuw op tot een direct staakt-het-vuren. Israël laat al langer weten niets te voelen voor een staakt-het-vuren omdat dat Hamas de tijd zou geven om te hergroeperen. Ook bondgenoot VS eist geen wapenstilstand van Israël, wel zijn er onderhandelingen over langere gevechtspauzes.

Op dit moment zijn er al wel gevechtspauzes gedurende een aantal uren per dag in sommige gebieden in het noorden van de Gazastrook zodat burgers de kans hebben om te vluchten.

17:07

Hamas eist gewapende aanval checkpoint Westoever op

De militante tak van Hamas, de al-Qassam-brigades, heeft de aanval op een controlepost op de Westelijke Jordaanoever van vandaag opgeëist. Dat meldt Al Jazeera.

Bij de schietpartij openden drie vermoedelijk Palestijnse schutters het vuur op militairen bij een controlepost tussen Jeruzalem en Bethlehem. Zes militairen raakten gewond. De drie schutters zijn doodgeschoten door de militairen.

16:47

Rode Halve Maan: Israël omsingelt al-Ahli-ziekenhuis

De Palestijnse Rode Halve Maan, een zusterorganisatie van het Rode Kruis meldt dat het al-Ahli-ziekenhuis wordt omsingeld door Israëlische tanks. De organisatie spreekt van een ""wrede aanval"" die bezig is. Medewerkers van de organisatie kunnen gewonden niet verplaatsen of bereiken, waarschuwen ze.

Het ziekenhuis in het noorden van Gaza kwam internationaal in het nieuws toen er vorige maand een explosie was op de binnenplaats. Hoeveel mensen er precies om het leven kwamen is onduidelijk. De VS schat dat er 100 tot 300 mensen doden vielen. Volgens het Gazaanse ministerie van Gezondheid, dat onder controle staat van Hamas, zijn het er meer dan 400.

Omdat onafhankelijk onderzoek in het gebied onmogelijk is, is nooit opgehelderd wat er precies is gebeurd. Wel stellen meerdere experts op basis van beelden van voor, tijdens en na de explosie dat het onwaarschijnlijk is dat het ging om een Israëlische luchtaanval.

PRCS

@PalestineRCS

Israeli military tanks besiege Al-Ahli Baptist hospital in Gaza, and violent attack is underway.  PRCS teams are unable to move and reach those who are injured.
#Gaza 
#NotATarget 
#IHL https://t.co/f3HRoWlbQd

15:50

16 november 2023

16:41

Salim (25) voedt vluchtelingen in Gaza: 'Anders staan ze uren te wachten'

Op een klein zelfgemaakt karretje aan de kant van de weg bakt Salim Skek (25) dagelijks brood om honderden gezinnen in het zuiden van de Gazastrook te voorzien van eten. Anders staan ze soms uren in de rij te wachten bij de bakkerij.

16:18

Telefoonverbindingen in Gazastrook uitgevallen

In de Gazastrook is er vrijwel geen telefoonverkeer meer mogelijk, meldt Al Jazeera . Provider Jawwal bevestigt dat er op dit moment een verstoring is bij vaste en mobiele telefoonverbindingen en bij internetdiensten.

Jawwal en een andere provider, Paltel, waarschuwden gisteren al dat verbindingen zouden wegvallen als gevolg van een gebrek aan brandstof voor stroomgeneratoren. Het VN-agentschap voor Palestijnse vluchtelingen (UNRWA) spreekt van een ""totale communicatieblack-out"". 

Het is niet de eerste keer dat het telefoonnetwerk plat ligt. Het levert onder meer problemen op voor mensen die de hulpdiensten willen bereiken na luchtaanvallen. Een verslaggever van Al Jazeera meldt dat er bij een ziekenhuis in het zuiden van de Gazastrook ambulances wachten en proberen te luisteren of er luchtaanvallen zijn zodat ze snel naar de getroffen gebieden kunnen rijden.

15:43

Pro-Palestijnse betogingen op meerdere NS-stations aangekondigd

Op verschillende stations in Nederland staan vanavond demonstraties gepland om aandacht te vragen voor de Palestijnen. Vanaf 18.00 uur worden er zogenoemde sit-ins gehouden, dat gebeurt onder meer op de stations van Almere, Amsterdam, Breda, Eindhoven, Rotterdam, Utrecht en Zwolle.

Verwacht wordt dat grote groepen mensen bij elkaar op de grond gaan zitten om zo aandacht te vragen voor de Palestijnen in Gaza. NS en ProRail vinden het station geen geschikte locatie voor demonstraties en kunnen verder ook niks doen. Het gezag om demonstraties toe te staan of juist te verbieden ligt bij de gemeenten.

NS en ProRail hebben in een brief aan de Vereniging van Nederlandse Gemeenten en het Veiligheidsberaad gevraagd om het openbaar vervoer veilig en bereikbaar te houden tijdens de demonstraties.

Twee dagen geleden was er op Schiphol ook al zo'n soortgelijke demonstratie. Mensen zaten in de hal op de grond, hielden spandoeken omhoog en riepen op tot een staakt-het-vuren in Gaza. Ook op onder meer Utrecht Centraal en Amsterdam Centraal werden al eerder sit-ins gehouden.

15:25

Directeur al-Shifa-ziekenhuis: 'Situatie is catastrofaal'

De situatie in het al-Shifa ziekenhuis is volgens directeur Muhammad Abu Salmiya ""catastrofaal"". Nog altijd doorzoeken Israëlische militairen het ziekenhuiscomplex.

Aan Al Jazeera stelt de directeur dat er niet in het ziekenhuis is gevochten tussen het Israëlische leger en Hamas-strijders. Er zijn nog altijd patiënten in het ziekenhuis, vertelt de directeur. ""Er is een tekort aan water, wat het lastig voor ons maakt. Maar we doen ons best om te overleven."" Rond het ziekenhuis wordt volgens hem door het Israëlische leger de grond bewerkt zodat Israëlische tanks dichter bij het ziekenhuis kunnen komen. Ook staan er Israëlische voertuigen bij een aantal gebouwen.

Volgens Israël werd het ziekenhuis gebruikt door Hamas-strijders. Gisteren toonde het Israëlische leger beelden van een afdeling in het ziekenhuis waarin zo'n vijftien wapens lagen en communicatiemiddelen. Hamas zegt dat Israël de wapens er zelf heeft neergelegd.

Ook zit er volgens Israël onder het ziekenhuis een groot commandocentrum en een tunnelcomplex van Hamas verborgen. Hamas ontkent dit.

14:03

Kamer laat zich door deskundigen bijpraten 

De Tweede Kamer wordt vandaag door deskundigen geïnformeerd over het humanitair oorlogsrecht, naar aanleiding van de oorlog tussen Israël en Hamas. Kamerleden worden door professoren en hoogleraren strafrecht en deskundigen militair recht bijgepraat over wat volgens hen volgens de oorlogswetgeving wel of niet mag.

De zogeheten rondetafelbijeenkomst is ter voorbereiding op een debat na de verkiezingen met het demissionaire kabinet over de situatie in Gaza en Israël. De zitting in de Kamer is nu live te volgen op NPO Politiek .

13:56

Israëlisch leger toont beelden van aanval op huis Hamasleider

Israëlische gevechtsvliegtuigen hebben het huis van Hamasleider Ismail Haniyeh in Gaza aangevallen.

De beelden zijn gepubliceerd door het Israëlische leger:

13:45

Borrell bij bezoek aan Israël: 'Laat je niet door woede verteren'

EU-buitenlandchef Borrell heeft Israëli's opgeroepen om zich niet door ""woede te laten verteren"". ""De ene gruweldaad rechtvaardigt de andere niet.""

Borrell is in Israël waar hij samen met de Israëlische minister van Buitenlandse Zaken de kibboets Be'eri bezocht, een van de zwaarst getroffen plekken van de aanval van Hamas. Hij hield daarna een toespraak bij een nabijgelegen overheidsgebouw. ""Ik snap jullie woede, maar laat je er niet door verteren. Dat zouden de beste vrienden van Israël jullie zeggen.""

De buitenlandchef benadrukt verder dat de Europese Unie achter Israël en hun recht om zichzelf te verdedigen staat. ""Maar aan de andere kant moet je voor mensen in nood zorgen. En daarom vraagt de EU voor humanitaire hulp, eten, water, brandstof en bescherming voor mensen in Gaza.""

13:09

Israëlisch ambassadeur oneens met kritiek VN

De Israëlische ambassadeur bij de Verenigde Naties (VN) heeft zich kritisch geuit over de toespraak van mensenrechtenchef Türk van de VN. Türk uitte zich eerder vandaag kritisch naar Israël en stelde dat de Israëlische luchtaanvallen van een ""intensiteit zijn die we deze eeuw nog nauwelijks hebben gezien"".

""Het internationale recht is geen zelfmoordpact"", zegt de Israëlische ambassadeur Shahar in een reactie. ""Als een land zichzelf niet mag verdedigen zonder bekritiseerd te worden terwijl voldaan wordt aan het internationaal recht, zullen terreurorganisaties zich onvermijdelijk steeds meer gesterkt voelen om dit soort methoden te blijven gebruiken.""

12:40

Israëlisch leger toont ziekenhuis Gaza-Stad aan BBC

Het Israëlische leger heeft journalisten van de Britse omroep BBC meegenomen naar het al-Shifa-ziekenhuis in de Gazastrook. Het leger deed daar gisteren een inval en heeft naar eigen zeggen wapens en een commandocentrum van Hamas gevonden. Hamas ontkent dat.

Omdat de Gazastrook grotendeels is afgesloten, is het lastig beweringen van strijdende partijen te verifiëren. De BBC schrijft dat het bezoek ""streng gecontroleerd"" was. ""We hadden maar heel weinig tijd ter plaatse en we konden niet met artsen of patiënten praten.""

De journalisten kregen in het ziekenhuis een aantal wapens, ammunitie en kogelwerende vesten te zien. In totaal zijn er volgens een legerwoordvoerder vijftien wapens gevonden. Volgens de woordvoerder zijn er ook laptops met beelden van gijzelaars aangetroffen, maar die beelden kregen de journalisten niet te zien.

BBC heeft de omgeving van het ziekenhuis ook omschreven. De omroep schrijft dat de straten eruit zien alsof er een aardbeving heeft plaatsgevonden. ""Het is totaal verwoest.""

11:30

Israëlische troepen roepen mensen in zuiden van Gaza op te vertrekken

Het Israëlische leger roept mensen in een deel van de Gazastrook op schuilplaatsen op te zoeken. Het gaat om het oosten van de stad Khan Younis in het zuiden van het gebied. Israël deed deze oproep afgelopen nacht door flyers uit te strooien over het stadsdeel.

""Voor uw veiligheid moet u uw woonplaats onmiddellijk verlaten en naar schuilplaatsen gaan. Iedereen die in de buurt komt van terroristen of hun faciliteiten brengt zichzelf in gevaar. Elk huis dat door terroristen wordt gebruikt zal doelwit zijn"", staat op de flyers. Deze oproep wijst erop dat een militaire aanval van Israël op het oosten van de stad aanstaande is.

Een maand geleden, kort na het begin van de oorlog, deed Israël eenzelfde oproep voor mensen in het noorden van de Gazastrook. Tienduizenden mensen die van het noorden naar het zuiden zijn gegaan, hebben hun toevlucht gezocht in Khan Younis.

""We zien nu al dat er veel te weinig faciliteiten zijn voor mensen die uit het noorden naar het zuiden zijn gevlucht. Dat een heel stadsdeel wordt opgeroepen ook daar weg te gaan, maakt de situatie alleen maar ingewikkelder.

Waarom Israël deze oproep doet, is onduidelijk. Het noorden was tot nu toe gevaarlijker, maar het is niet zo dat het zuiden veilig was. Khan Younis is vanaf het begin van de oorlog gebombardeerd. Dit zou er wel op kunnen wijzen dat Israël het offensief verder wil uitbreiden die kant op.""

11:15

VN-mensenrechtencommissaris: 'Ziekte en honger onvermijdelijk in Gaza'

VN-mensenrechtencommissaris Türk zegt dat honger en ziekte ""onvermijdelijk"" zijn in Gaza na weken van Israëlische aanvallen. Volgens Türk is de uitputting van brandstof in de Gazastrook ""catastrofaal"" en zal dit leiden tot het ineenstorten van het rioleringssysteem en de gezondheidszorg en zal het het einde betekenen voor de schaarse humanitaire hulp die binnenkomt.

De VN-commissaris stelt dat de Israëlische luchtaanvallen van een ""intensiteit zijn die we deze eeuw nog nauwelijks hebben gezien"". Ook de Wereldgezondheidsorganisatie (WHO) waarschuwt voor ""zorgelijke ontwikkelingen"" wat betreft ziekteverspreiding in Gaza, met name diarree.

Türk sprak ook zijn zorgen uit over toenemend geweld en discriminatie jegens Palestijnen op de bezette Westelijke Jordaanoever. ""In mijn ogen creëert dit een potentieel explosieve situatie. En laat ik duidelijk zijn: we zijn ver voorbij de fase van vroegtijdige waarschuwing.""

10:57

Israël: vijftig militairen gesneuveld in Gazastrook

Het Israëlische leger meldt dat sinds het begin van de oorlog met Hamas vijftig Israëlische militairen zijn gesneuveld in de Gazastrook. Een woordvoerder van het leger bevestigt dit aan persbureau AFP nadat die eerder de dood had gemeld van twee Israëlische militairen in het noorden van Gaza.

Israëlische troepen gingen bijna drie weken geleden de Gazastrook binnen en zijn daar nog altijd. Ondertussen voert het leger op grote schaal luchtaanvallen uit.

10:48

Zes gewonden bij gewapende aanval checkpoint op Westoever

Op de Westelijke Jordaanoever zijn zes Israëlische militairen gewond geraakt bij een schietpartij. Dat gebeurde bij een checkpoint op de hoofdweg tussen Jeruzalem en Bethlehem. Een van hen verkeert in kritieke toestand, meldt de Israëlische ambulancedienst.

Drie vermoedelijk Palestijnse schutters zouden het vuur hebben geopend op militairen bij de controlepost nadat zij in een ""verdacht voertuig"" waren gearriveerd, aldus de Israëlische politie. De schutters zijn doodgeschoten door de militairen.

De Palestijnse autoriteiten hebben niet gereageerd op het incident.

09:01

Invallen in Duitsland om onderzoek islamitisch centrum

De Duitse autoriteiten hebben tientallen invallen gedaan op verschillende plekken in het land vanwege een onderzoek naar een islamitisch centrum in Hamburg. Het ging om meer dan vijftig doorzoekingen in meerdere deelstaten, meldt het ministerie van Binnenlandse Zaken.

Het onderzoek zou verband houden met mogelijke steun voor de Hezbollahbeweging in Libanon en het handelen tegen de grondwettelijke orde in Duitsland. Bij de invallen zijn naar verluidt honderden agenten en onderzoekers ingezet.

""In een tijd waarin veel Joden zich bedreigd voelen, tolereert Duitsland geen islamitische propaganda of antisemitische opruiing"", aldus de Duitse binnenlandminister Nancy Faeser tegen persbureau AFP.

07:37

'Israël valt huis Hamasleider aan in Gaza'

Israëlische gevechtsvliegtuigen hebben het huis van Hamasleider Ismail Haniyeh in Gaza aangevallen, meldt het Israëlische leger.

Volgens Israël maakte zijn huis deel uit van de ""terroristische infrastructuur"" omdat het diende als een ""ontmoetingsplek voor hooggeplaatste Hamasleden"".

Haniyeh was in de jaren 80 de jongste medeoprichter van Hamas en is nu de politiek leider van de organisatie. Haniyeh woont al jaren in Qatar.

06:57

Israëlische president: 'Israël kan geen vacuüm achterlaten in Gaza'

De Israëlische president Isaac Herzog zegt dat Israël de Gazastrook niet in een vacuüm kan achterlaten en daar een sterke strijdmacht zou moeten achterlaten om te voorkomen dat Hamas er opnieuw opduikt. Dat zegt hij tegen de krant The Financial Times. 

""Als wij ons terugtrekken, wie zal het dan overnemen? We moeten nadenken wat het mechanisme zal zijn. Niemand wil dat deze plek opnieuw een basis voor terroristen wordt.""

De Israëlische premier Netanyahu zei vorige week dat Israël een "" blijvende verantwoordelijkheid "" zal houden in de Gazastrook ""omdat we hebben gezien wat er gebeurt als dat niet zo is."" 24 uur later reageerde de Amerikaanse buitenlandminister Blinken dat de VS geen Israëlische bezetting van Gaza zal accepteren.

Ook Biden maakte vandaag opnieuw duidelijk aan Netanyahu dat het een vergissing zou zijn van Israël om de Gazastrook te bezetten. De Amerikaanse president herhaalde zijn standpunt dat een tweestatenoplossing de enige mogelijkheid is om het conflict tussen Israël en Hamas op te lossen.

06:48

Beelden van demonstratie in Washington D.C.

05:36

Confrontatie tussen politie en betogers in Washington D.C.

Politie en demonstranten zijn in de Amerikaanse hoofdstad Washington D.C. met elkaar op de vuist gegaan. Dat gebeurde voor het hoofdkwartier van het Democratisch Nationaal Comité, het hoogste bestuursorgaan van de Democratische partij, waar werd gedemonstreerd voor een staakt-het-vuren tussen Israël en Hamas.

Tientallen Democratische afgevaardigden en andere politici van de partij waren in het gebouw voor een campagnebijeenkomst. Die werd verstoord door luid gezang van buiten. De demonstranten zeiden de in- en uitgangen voor de politici te willen blokkeren. Daarbij riepen ze ""wapenstilstand nu"". Betogers zijn daarop weggetrokken bij het gebouw en naar de grond gewerkt door de politie, zegt een verslaggever ter plekke op X.

Volgens de politie waren zo'n 150 demonstranten ""illegaal en gewelddadig"" aan het protesteren, maar de demonstranten beschuldigen de politie juist van geweld. De politie zou zonder waarschuwing op hen zijn afgekomen.

De politie zegt dat zes agenten lichte verwondingen hebben opgelopen. Een betoger is aangehouden voor het aanvallen van een agent.

Yashar Ali 🐘

@yashar

BREAKING 

Absolute mayhem outside the Democratic National Committee headquarters in Washington DC. 

Ceasefire advocates who were protesting and blocking the doors of the DNC building are being pulled off, thrown down, and arrested by law enforcement. https://t.co/uCEsYGQt8L

2:52

16 november 2023

02:58

Biden tegen Netanyahu: tweestatenoplossing is enige mogelijkheid

Een tweestatenoplossing is de enige mogelijkheid om het conflict tussen Israël en Hamas op te lossen. De Amerikaanse president Biden zegt dat hij dat aan de Israëlische premier Netanyahu heeft duidelijk gemaakt. Hij zei ook dat het een vergissing van Israël zou zijn om Gaza te bezetten.

Biden zei tegen de pers dat hij alles doet wat in zijn macht ligt om de mensen die door Hamas zijn gegijzeld vrij te krijgen. Dat betekent volgens hem niet dat hij daarbij het Amerikaanse leger inzet.

02:51

Israël wijst VN-resolutie over langere gevechtspauzes in Gaza af

Israël heeft de VN-resolutie afgewezen waarin wordt opgeroepen tot ""verlengde humanitaire pauzes"" in Gaza. Het Israëlische ministerie van Buitenlandse Zaken zegt dat er voor zulke maatregelen geen ruimte is zolang er nog mensen door Hamas worden gegijzeld, schrijft de Israëlische krant Haaretz.

In een verklaring zegt de Israëlische VN-ambassadeur Gilad Erdan dat de resolutie van de Veiligheidsraad ""los staat van de realiteit"". Het stoort hem dat ""de raad het bloedbad dat Hamas op 7 oktober heeft aangericht, blijft negeren en weigert te veroordelen of zelfs te benoemen"".

""De strategie van Hamas is om opzettelijk de humanitaire situatie in de Gazastrook te verslechteren en het aantal Palestijnse slachtoffers te vergroten, om zo de VN en de Veiligheidsraad Israël te laten stoppen. Dit zal niet gebeuren. Israël zal doorgaan totdat Hamas is vernietigd en de gijzelaars vrij zijn"", staat volgens Haaretz in de verklaring.

02:50

VS: niet blij met tekst resolutie, maar belangrijke aanpassingen

De Verenigde Staten hebben zich onthouden van stemming bij de zojuist aangenomen resolutie in de VN-Veiligheidsraad, waarin wordt oproepen tot humanitaire gevechtspauzes in Gaza en de vrijlating van gijzelaars. De VN-ambassadeur van de VS is ""zeer teleurgesteld"" over wat volgens Washington ontbreekt in de tekst.

Ambassadeur Thomas-Greenfield noemde het schandalig dat de terreuraanslagen van Hamas op 7 oktober niet in het document worden vermeld en veroordeeld. Maar Washington steunt wel een aantal aanpassingen in de resolutie. Dat verklaart wellicht waarom de belangrijkste bondgenoot van Israël geen veto heeft gebruikt. ""Hoewel de tekst geen veroordeling van Hamas bevat, is dit de eerste keer dat er een resolutie is aangenomen waarin het woord Hamas voorkomt"", zei Thomas-Greenfield.

Op een aantal belangrijke punten is de ontwerptekst van de resolutie aangepast. Zo stond er aanvankelijk dat de humanitaire pauzes een ""eis"" waren. In de doorgevoerde versie is dat een ""oproep"" geworden. Het woord wapenstilstand komt er niet in voor. Dat werpt de vraag op hoeveel effect de resolutie zal hebben.

Wettelijk zijn resoluties van de VN-Veiligheidsraad bindend, maar in de praktijk hebben betrokken partijen zulke verzoeken genegeerd. Dat lijkt ook nu te gaan gebeuren. Het Israëlische ministerie van Buitenlandse Zaken zei al in een eerste reactie dat er geen sprake kan zijn van lange gevechtspauzes zolang Hamas de gijzelaars niet vrij heeft gelaten.

02:50

VN-Veiligheidsraad neemt resolutie aan voor verlengde gevechtspauzes Gaza

De VN-Veiligheidsraad is gisteren akkoord gegaan met een resolutie waarin wordt opgeroepen tot verlengde gevechtspauzes in Gaza. Het is de eerste keer in een maand oorlog dat de VN-Veiligheidsraad het hierover eens is geworden.

Twaalf van de vijftien landen stemden voor de resolutie. De VS, Rusland en het Verenigd Koninkrijk zagen deze keer af van stemming. Zij behoren tot de groep van vijf landen, samen met China en Frankrijk, die een resolutie met een veto kan tegenhouden.

De gevechtspauzes moeten lang genoeg zijn om humanitaire hulp de Gazastrook binnen te krijgen, zo staat in de oproep. Er wordt ook aangespoord tot de onmiddellijke vrijlating van alle gegijzelden. Het is onduidelijk wat de oproep in de praktijk zal veranderen in de Gazastrook, waar een humanitaire crisis woedt.

Het was de vijfde poging van de VN-Veiligheidsraad om tot een akkoord te komen. De vorige vier pogingen om tot een gezamenlijke tekst te komen, mislukten.

02:46

Welkom

Welkom in een nieuw liveblog over de oorlog tussen Israël en Hamas. Het blog van gisteren is hier terug te lezen.",2023-01-01,2023-11-01,2023-11-13
42791606,Kijk hier de Q&A met Pieter Omtzigt (NSC) terug,NOS.nl,2023-11-16,NSC-leider Pieter Omtzigt beantwoordde vragen die gesteld werden op Instagram.,2023-01-01,2023-11-01,2023-11-13
42791619,NSC-lijsttrekker Omtzigt in NOS Radio 1 Journaal • Omtzigt ziet niets in regeren met Wilders,NOS.nl,2023-11-16,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

07:11

De Campagne Stemming over de mogelijkheden voor een coalitie

De dagelijkse podcast De Campagne Stemming gaat er vandaag onder meer over dat het hoe dan ook ingewikkeld wordt om een coalitie te vormen. Xander van der Wulp en Joost Vullings staan ook stil bij de kans op een rechts kabinet. NSC-voorman Omtzigt ziet nog steeds niets in deelname van de PVV daaraan. En ook JA21 heeft er twijfels over dat de PVV echt meedoet. BBB-leider Van der Plas gaat er bij Omtzigt op aandringen dat hij met de PVV over deelname gaat praten.

In de podcast verder onder meer aandacht voor GroenLinks-PvdA. Volgens lijsttrekker Timmermans moet zijn partij de grootste worden en is dat de enige mogelijkheid om te voorkomen dat er een rechts kabinet komt.

07:01

NSC-lijsttrekker Omtzigt in NOS Radio 1 Journaal, waar staan hij en zijn partij voor?

Pieter Omtzigt (49, Den Haag) zit met korte pauzes 19 jaar in de Tweede Kamer, waarvan het langst voor het CDA. Omtzigt wordt vaak dossiervreter genoemd, onder meer vanwege het doorbijten in de toeslagenaffaire, waarbij vele duizenden gezinnen met onrecht te maken kregen. In 2020 deed Omtzigt een poging leider van het CDA te worden, maar hij verloor nipt van Hugo de Jonge.

In 2021 stapte hij op bij het CDA, na onvrede over de koers en over hoe er met hem was omgegaan. In de formatie was het over ""positie Omtzigt, functie elders"" gegaan. Premier Rutte ontkende dat eerst, maar gespreksverslagen wezen anders uit.

Na lang twijfelen besloot Omtzigt eind augustus een partij op te richten: Nieuw Sociaal Contract (NSC). Nog voor verkiezingsprogramma en kandidaten gepresenteerd waren, deed NSC in de peilingen al mee in de strijd bovenin. Recent verscheen het programma, dat op veel thema's dicht bij zijn oude partij het CDA ligt. NSC wil onder meer strengere migratieregels en soepelere regels voor stikstof.

Maar vooral het hervormen van het bestuur is de belangrijkste peiler van de partij. NSC wil onder meer dat er een grondwettelijk hof komt, waar mensen aan de Grondwet kunnen laten toetsen of hun rechten zijn geschonden. Verder wil NSC dat er een regionaal kiesstelsel komt, net als een wet op het Rijkstoezicht. Ook moeten klokkenluiders beter worden beschermd.

Volgens Omtzigt is zijn partij links noch rechts. ""Bij bestaanszekerheid voel ik me verwant met GroenLinks-PvdA, wat betreft strengere regels voor migratie meer met de VVD."" Hij benadrukt verder dat kiezers ook geen wonderen moeten verwachten. Het verbeteren van de bestuurscultuur kan niet zomaar in vier jaar klaar zijn.

06:59

Van der Plas hoopt dat Omtzigt deur openhoudt voor PVV

BBB-lijstrekker Caroline van der Plas zei in Nieuwsuur nog eens te hopen dat NSC-lijsttrekker Omtzigt de deur openhoudt voor de PVV. Zelf wil Van der Plas namelijk in een coalitie met NSC en ze sluit de PVV ook niet uit, maar Omtzigt heeft al een aantal keer laten weten dat hij regeren met de PVV niet ziet zitten.

""Pieter is heel erg voor de democratie en de rechtsstaat. Als je zo denkt, moet je ook praten met een partij die 1,5 miljoen kiezers achter zich heeft staan"", aldus Van der Plas in Nieuwsuur. ""Dat is ook democratisch.""

Naast NSC, en dus mogelijk de PVV, ziet Van der Plas wel een coalitie met de VVD voor zich. Dat zou volgens haar ""een logische partner"" zijn.

06:57

Omtzigt voelt nog steeds niets voor regeren met Wilders

NSC-lijsttrekker Pieter Omtzigt herhaalde gisteravond bij RTL Nieuws dat hij grote moeite heeft met de standpunten en het verkiezingsprogramma van de PVV, omdat die volgens hem in strijd zijn met de Grondwet.

PVV-leider Wilders wil graag samenwerken met NSC in een rechts kabinet. Eerder zei hij bij Nieuwsuur dat het bestrijden van de islam de komende periode niet meer zijn grootste prioriteit heeft.

Omtzigt vindt het een goede zaak dat Wilders zijn focus verlegt naar bestaanszekerheid. ""Dat is een heel belangrijk thema. Maar hij heeft ook gezegd dat zijn anti-islamstandpunt in het DNA van de PVV zit."" Als voorbeelden noemt Omtzigt dat Wilders geen islamitische scholen, geen moskeeën en korans wil. Hij wijst erop dat dit in strijd is met de vrijheid van godsdienst die in de Grondwet staat.

Omtzigt: ""Je kunt toch echt alleen een regering vormen met partijen die zich houden aan de klassieke grondrechten.""

Wilders reageerde gisteravond bij Vandaag Inside weer op de woorden van Omtzigt. Volgens hem wil de achterban van Omtzigt wel degelijk samenwerken met de PVV. ""Als hij dat niet doet, zet hij de deur wagenwijd open voor Frans Timmermans.""

Daarom sluit Wilders niet uit dat Omtzigt uiteindelijk toch voor hem zal kiezen. ""Ik loop lang genoeg mee om te weten dat na verkiezingen alles weer vloeibaar kan worden.""

06:51

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42791649,Haarhuis gelooft heilig in missie: 'Nederland kan Davis Cup winnen',NOS.nl,2023-11-16,"Franklin Stoker

redacteur Tennis

Franklin Stoker

redacteur Tennis

""Luister, wij kunnen dit jaar de Davis Cup winnen. Het wordt pittig, maar het kan. Dat gevoel hebben we allemaal."" Captain Paul Haarhuis is duidelijk met welk doel hij volgende week met de Oranjetennisploeg naar het Spaanse Malága reist voor de kwartfinales van de Davis Cup Finals.

Het is lang geleden dat een Nederlandse tennisploeg met zoveel vertrouwen toeleeft naar een confrontatie in het traditierijke landentoernooi. Het zou een stukje tennishistorie kunnen betekenen, aangezien Oranje tot nu toe maar één keer de halve finales bereikte van de Davis Cup (in 2001).

Het zelfvertrouwen bij Haarhuis valt te begrijpen. Nederland heeft met Tallon Griekspoor en Botic van de Zandschulp twee spelers in huis die het vrijwel elke speler in het enkelspel lastig kunnen maken. En Oranje beschikt met Wesley Koolhof en Jean-Julien Rojer over twee dubbelspecialisten met grandslamtitels achter hun naam.

Maar de klus wordt zwaar. Oranje treft op 23 november het sterke Italië dat net als Nederland over goede spelers beschikt, met wereldtopper Jannik Sinner in het bijzonder.

Bijna van Djokovic gewonnen

""Als Tallon en Botic goed spelen, dan is die titel mogelijk"", aldus Haarhuis, die sinds 2017 de captain van de Nederlandse mannenploeg is. ""We hebben onlangs in Parijs gezien hoe dicht Tallon erbij was tegen Djokovic, maar nipt verloor . Tallon kreeg op het beslissende moment kansen tegen Djokovic. Die kansjes moet je volgende week zien te pakken.""

Voor Griekspoor was de krachtmeting met Djokovic weer een leermoment in een voor hem succesvol tennisseizoen. ""Ik had hiervoor twee keer heel hard van hem verloren, maar nu voelde ik voor het eerst dat ik kansen had tegen Djokovic. Maar aan de andere kant voelde een overwinning ook nog ver weg"", aldus de tennisser, die dit jaar onder meer twee ATP-titels won en de 21ste plaats op de wereldranglijst als hoogste notering ooit noteerde.

De kopman van het Davis Cup-team krijgt volgende week in Malága hoogstwaarschijnlijk met Sinner te maken. De Italiaanse nummer vier van de wereld maakt momenteel in eigen land furore bij het eindejaarstoernooi in Turijn, met overwinningen op Stefanos Tsitsipas en vooral Djokovic.

Griekspoor gelooft in een zege op Sinner, maar hoopt stiekem ook dat de Italiaan deze week extra energie verspeelt bij een eventuele eindzege bij de ATP Finals. ""Mijn kansen nemen in dat geval wel toe, want hij krijgt dan waarschijnlijk het hele land over zich heen. Dat zal emotioneel veel van hem vragen. Ik wil het dan graag zien zodra hij tegen mij speelt.""

Waar Griekspoor de voorbije periode benutte voor een vakantie in Dubai en naar Stockholm reisde voor een bezoek aan zijn nieuwe fysiotherapeut, koos Van de Zandschulp ervoor om tenniscompetitie in Frankrijk te spelen voor het behoud van zijn wedstrijdritme.

Zoektocht Van de Zandschulp naar coach

Van de Zandschulp brak recentelijk na het ATP-toernooi in Antwerpen met zijn gerenommeerde coach Sven Groeneveld . De tennisser wilde weinig kwijt over die keuze. ""Ik kan er vrij weinig over zeggen, we hebben samen besloten om niet verder te gaan"", zei Van de Zandschulp vanaf het vliegveld in Bordeaux via een videogesprek met journalisten. Hij miste het persmoment van de Davis Cup omdat zijn vlucht was geannuleerd.

""Soms ben je het niet met elkaar eens en dan is het beter om niet verder met elkaar te gaan. In deze situatie dachten we allebei er zo over. Of het verrassing was? Ergens wel, omdat we hadden uitgesproken om langer met elkaar door te gaan, dan verwacht je niet dat het hier al eindigt"", aldus Van de Zandschulp.

Als je zo vaak op elkaars lip zit, en dat zou denk ik voor elk persoon kunnen gelden, ben je elkaar soms ook een beetje beu.

De tennisser hoopt begin december meer duidelijkheid te hebben in zijn zoektocht. Een buitenlandse coach of de begeleiding door twee trainers die elkaar afwisselen, behoren volgens hem tot de mogelijkheden. ""Ik moet nu voor mezelf bepalen wat het profiel is, want met mijn laatste twee coaches heb ik het niet lang volgehouden"", erkent Van de Zandschulp.

""Ik heb gezien hoe moeilijk het is om een jaar fulltime met een coach te reizen. Als je zo vaak op elkaars lip zit, en dat zou denk ik voor elk persoon kunnen gelden, ben je elkaar soms ook een beetje beu.""",2023-01-01,2023-11-01,2023-11-13
42791653,Spaans parlement steunt nieuwe termijn voor premier Sánchez,NOS.nl,2023-11-16,"De Spaanse premier Pedro Sánchez heeft van het parlement zoals verwacht voldoende steun gekregen om aan zijn derde regeringsperiode te kunnen beginnen. Dankzij een deal met Catalaanse separatistische partijen kreeg hij genoeg stemmen voor een nieuwe termijn van vier jaar. De stemverhouding was 179 voor en 171 tegen. De verwachting is dat Sánchez morgen wordt beëdigd door koning Felipe.

Sánchez is sinds 2018 regeringsleider, maar hij verloor afgelopen zomer met zijn sociaaldemocratische PSOE de verkiezingen van de rechts-conservatieve Partido Popular. Het lukte die partij niet om een coalitie te smeden, waardoor Sánchez weer in beeld kwam. Om tot een meerderheid te komen zocht hij toenadering tot zes kleinere partijen, waaronder de twee Catalaanse separatistische ERC en Junts.

Amnestie

In de overeenkomst met die partijen is een omstreden amnestieregeling afgesproken. Daardoor kunnen Junts-leider Carles Puigdemont en honderden andere separatisten amnestie krijgen voor hun betrokkenheid bij het illegale onafhankelijkheidsreferendum in Catalonië in 2017. Sánchez zegt dat de overeenkomst zal helpen om ""wonden te helen"".

Uit protest tegen de deal gingen afgelopen weekend in Madrid, Valencia en Sevilla en andere steden honderdduizenden mensen de straat op. Ook in de weken ervoor waren er protesten, die geregeld uitliepen op rellen.

Dit zijn beelden van de demonstratie afgelopen zondag in Madrid:

Vooral voor Spaanse nationalisten is het amnestieplan niet te verteren. Zij hebben niets op met de Catalaanse onafhankelijkheidsstrijd en vinden dat de politici achter het illegale referendum moeten worden opgesloten. Betogers scandeerden dat Puigdemont en Sánchez zelf gevangen moeten worden gezet.

""Er was weinig twijfel over hoe iedereen in het parlement zou gaan stemmen. Gisteravond tijdens het debat dreigden de Catalanen nog even dat ze tijdens de stemming ""misschien wel voor een verrassing zouden zorgen"", maar dat werd niet al te serieus genomen. Ze hebben lang en hard onderhandeld over de amnestiewet en het vermoeden was dat ze die niet zomaar op het spel zouden zetten.

Nu de stemming is geweest en de twee Catalaanse partijen zich aan hun woord hebben gehouden, lijkt die amnestiewet er inderdaad te gaan komen. De onrust is hiermee waarschijnlijk niet voorbij. De rechtse partijen Vox en PP zijn nog altijd fel tegen amnestie en hebben hun achterban opgeroepen om zich te blijven uitspreken.""",2023-01-01,2023-11-01,2023-11-13
42791682,Wilders over klimaatplannen GL-PvdA: 'U geeft kapitalen uit',NOS.nl,2023-11-20,PVV-leider Geert Wilders zegt in het EenVandaag Verkiezingsdebat dat hij vindt dat Jetten en Timmermans te veel geld uit willen geven aan het klimaat.,2023-01-01,2023-11-01,2023-11-20
42791683,Barneveld kiest voor centraal stemmen tellen: 'Doen we voor de vrijwilligers',NOS.nl,2023-11-20,"Sinds de verkiezingen voor de Provinciale Staten en waterschappen in maart, mogen gemeentes kiezen tussen het tussen centraal of decentraal tellen van de stemmen. 55 procent kiest bij de komende Tweede Kamerverkiezing voor centraal tellen.",2023-01-01,2023-11-01,2023-11-20
42791708,"Oranje terug in Algarve, waar het in 2004 (voor even) het penaltytrauma overwon",NOS.nl,2023-11-20,"Thierry Boon

redacteur Nederlands elftal in Portugal

Thierry Boon

redacteur Nederlands elftal in Portugal

Het had niet veel gescheeld of Edwin van der Sar had aan de Avenida Euro 2004 in Faro zijn Oranje-handschoenen aan de wilgen gehangen. Bijna twintig jaar later is het Nederlands elftal terug in Estádio Algarve.

Tegenwoordig maken blaffende zwerfhonden en duizenden zonnepanelen de dienst uit rondom het stadion. Verder is er weinig veranderd. Tijdens het EK van 2004 lag het stadion in the middle of nowhere en dat is nog steeds zo.

Toch ademt de Portugese grond Nederlandse voetbalhistorie. ""Deze moest gewoon. Anders was het na 88 interlands mooi geweest"", klinkt het rond middernacht op de zwoele zaterdagavond van 26 juni 2004 uit de mond van Van der Sar.

In de dagen voor het duel in de Algarve broeit het rondom het Nederlands elftal. Na 'de slechtste wissel ooit' heeft het Oranje van Dick Advocaat ternauwernood de groepsfase van het EK overleefd. Het chagrijn rondom de ploeg is groot, de kritiek in de pers niet mals.

Tegenstander in de kwartfinales is Zweden, dat met Fredrik Ljungberg, Zlatan Ibrahimović en Henrik Larsson uitstekende spelers heeft. Toch is Oranje, met Edgar Davids, Ruud van Nistelrooij en Clarence Seedorf, favoriet.

In tegenstelling tot Zweden oefent het Nederlands elftal in aanloop naar de wedstrijd niet uitgebreid op strafschoppen. Van der Sar vraagt aan Pierre van Hooijdonk en Boudewijn Zenden of ze aan het eind van de laatste training allebei een penalty willen nemen.

De doelman pakt ze allebei. Later blijkt dat Van der Sar aan zijn medespelers heeft gevraagd om de bal naar de rechterhoek te schieten en aan psychologische oorlogsvoering doet. ""Ik wist dat iemand zou filmen.""

Cd-rom met beelden

Het is 2004. De discussie of een strafschoppenserie een loterij is, is weliswaar altijd actueel, maar ook negentien jaar jonger dan nu. Net zoals de technische ontwikkelingen. In de staf van Oranje zit een video-analist, maar in die tijd is het nog een stuk moeilijker om aan beelden te komen.

""Via verschillende televisiestations probeerden wij aan zoveel mogelijk beelden te komen van Zweedse strafschoppennemers"", legt toenmalig keeperstrainer en oud-Oranje-doelman Joop Hiele uit.

Dat lukt. ""We hebben alles wat we konden vinden op een cd-rom laten zetten en aan onze keepers gegeven. Ze mochten zelf bepalen wat ze ermee deden"", aldus Hiele.

De oud-Feyenoorder, die tegenwoordig werkt op een middelbare school en docent is bij de KNVB, doet een beroep op de professionaliteit van Ronald Waterreus, Sander Westerveld en Van der Sar.

""Ik weet tot op de dag van vandaag niet of Van der Sar de beelden heeft bekeken. Ik heb gezegd: wij leveren dingen aan en we gaan ervan uit dat jullie als profs er je voordeel mee doen.""

Penaltytrauma

Ondanks grote kansen over en weer is er die avond in Faro na honderdtwintig minuten voetbal niet gescoord. Nederland-Zweden eindigt zoals het is begonnen: nul tegen nul.

En dus komt het aan op penalty's. Die verdraaide penalty's, die Oranje in 1992 (halve finale EK tegen Denemarken), 1996 (kwartfinale EK tegen Frankrijk) 1998 (halve finale WK tegen Brazilië) en in 2000 (halve finale EK in eigen land tegen Italië) al fataal werden.

De laatste drie series stond Van der Sar onder de lat. Van de 13 strafschoppen die hij te verwerken krijgt, pakt de doelman er slechts één. Niet alleen Nederland heeft een penaltytrauma, ook Van der Sar heeft pijnlijke herinneringen.

Als op de wedstrijddag zijn zesjarige zoontje Joe in al zijn vrolijkheid tegen zijn vader zegt dat hij die avond wel zin heeft in penalty's, wuift vader Edwin dat maar snel weg. Niet wetende dat hij een paar uur later de grote man zou worden.

Voor het toeziend oog van ruim 30.000 fans in Faro en miljoenen kijkers over heel de wereld stopt Van der Sar de strafschop van de Zweed Olof Mellberg. De piepjonge Arjen Robben klaart daarna de klus. Oranje is door.

""Alle ervaringen van de afgelopen jaren neem je mee. Ook van slechte ervaringen leer je. Ik zat echt in een trance en wist dat we zouden winnen. Dat heeft gewerkt"", stelt Van der Sar na afloop.

""Hij was uitbundiger dan ooit"", weet keeperstrainer Hiele nog. ""In de media worden dingen vaak opgeblazen en dat heeft toch wel impact. Maar of Van der Sar die strafschop had gepakt of niet, ik denk dat hij genoeg heeft betekend voor het Nederlandse voetbal.""

EK-droom spat uiteen

De interlandcarrière van Van der Sar gaat in ieder geval na die avond in Faro nog even door. ""Nu we dit hebben overwonnen, gaan we het doen ook"", is hij vol bravoure over een eventuele Europese titel.

Die droom spat vier dagen later uiteen, als het Nederlands elftal in Lissabon met 2-1 verliest van gastland Portugal. Van der Sar keept uiteindelijk 130 interlands voor Oranje, waarmee hij lang recordhouder is. Totdat Wesley Sneijder hem in 2017 voorbijgaat.

Er is inmiddels alweer een nieuw penaltysyndroom. Op de laatste twee WK's waarop Nederland actief was, werd het uitgeschakeld na strafschoppen. Maar geen zwerfhond in Faro die daar wakker van ligt.",2023-01-01,2023-11-01,2023-11-20
42791711,Italiaans voetbalelftal al jaren instabiel: 'Institutionele crisis en gebrek aan topspitsen',NOS.nl,2023-11-20,"Als Italië vanavond het EK-kwalificatieduel van Oekraïne verliest - de aftrap in het Duitse Leverkusen is om 20.45 uur - lukt het de 'Azzurri' wederom niet om zich direct te plaatsen voor een eindtoernooi. Het land miste de laatste twee WK's zelfs helemaal.

Italië heeft weliswaar nog een extra kans bij de play-offs omdat het groepswinnaar werd in de Nations League, maar het tekent de wisselvallige situatie waarin het grote voetballand zit. ""De bond zit in een institutionele crisis"", zegt sportjournalist Jurriaan van Wessem, die het Italiaanse voetbal al jaren volgt.

Drie tickets nog te vergeven in groepsfase

Oekraïne en Italië strijden in groep C in een onderling duel om een EK-ticket, maar er worden deze week nóg twee tickets verdeeld. 

Vanavond valt de beslissing in groep E als Tsjechië en Moldavië tegenover elkaar staan en gaan uitmaken wie naast Albanië mag afreizen naar Duitsland. Dinsdag gaat het voorlopig laatste plaatsbewijs van de hand; Kroatië en Wales zijn de gegadigden.

Het gaat de laatste jaren op en af met het Italiaanse voetbalelftal. Na een sterk eindtoernooi volgt regelmatig een vroege uitschakeling, of zelfs een mislukte kwalificatiereeks.

Slechte reeks WK's

Na de wereldtitel in 2006 en een kwartfinale op het EK van 2008 lag Italië er op het WK van 2010 in Zuid-Afrika al in de groepsfase uit. Twee jaar later bereikte het land de EK-finale, waarin verloren werd van Spanje. Op het WK van 2014 in Brazilië was vervolgens andermaal de groepsfase het eindstation.

Daarna ging het van kwaad tot erger. Na de kwartfinale op het EK van 2016 in Frankrijk plaatste de viervoudig wereldkampioen zich niet voor het WK van 2018 in Rusland. Het uitgestelde Europese kampioenschap van 2020, dat vanwege de coronacrisis pas in 2021 plaatsvond, werd juist weer gewonnen. Ook nu volgde een kater, op het afgelopen WK in Qatar was Italië er wederom niet bij.

Ook in de kwalificatiereeks voor het EK van volgend jaar loopt het stroef. Er werd twee keer verloren van Engeland en gelijkgespeeld in Noord-Macedonië. Bondscoach Roberto Mancini, die in mei 2018 was aangetreden, stapte eerder dit jaar op en werd opgevolgd door Luciano Spalletti, de succescoach die net Napoli naar de landstitel had geloodst.

Waar is het dan misgegaan voor Italië? Volgens Van Wessem heeft de bond te lang vastgehouden aan de oude garde. ""En het heeft er ook mee te maken dat er weinig nieuwe aanwas is. Dat komt mede doordat nog geen veertig procent van de spelers in de Serie A Italiaans is. Dus je ontwikkelt ook weinig spelers die van internationaal niveau zijn.""

Voetbaljournalist David Endt, kenner van het Italiaanse voetbal, is het met Van Wessem eens. Hij ziet ook een specifieker probleem: ""Bij Italië ontbreekt het al heel lang aan een spits die wedstrijden kan winnen. De topscorer aller tijden van Italië (Luigi Riva, red.) maakte zijn laatste doelpunt vijftig jaar geleden. Op die cruciale positie missen ze de zekerheid van doelpunten.""

EK 2021

Van Wessem vindt het daarom des te knapper dat voormalig bondscoach Mancini het EK van 2021 won, met oude sterkhouders als Leonardo Bonucci en Giorgio Chiellini achterin. ""Italië was niet de beste op het EK, maar was wel lastig te verslaan. Dat is natuurlijk de truc om ver te komen.""

Hij vergelijkt het met de onverwachte EK-titel van Griekenland in 2004, al is er volgens Van Wessem wel een verschil qua voetbalhistorie tussen beide landen.

In augustus maakte Mancini ineens bekend te vertrekken als bondscoach. Van Wessem vertelt over het uit de hand gelopen conflict tussen de trainer en bondsvoorzitter Gabriele Gravina. ""Gianluigi Buffon werd de nieuwe teammanager en dat beviel Mancini niet, omdat hij de interlandcarrière van Buffon had beëindigd toen hij voor Gianluigi Donnarumma koos.""

""Na het verliezen van de halve finale van de Nations League (tegen Spanje, red.) lijkt er iets gebeurd te zijn tussen de voorzitter en Mancini.""

Opportunisme

De manier waarop Mancini zijn exit bekendmaakte, via een e-mail, viel Van Wessem op. ""Dat doe je niet zo. Dat is niet hoe hij is opgevoed bij Sampdoria."" Meteen daarna maakte de trainer de stap naar het bondscoachschap van Saudi-Arabië.

Endt gelooft niet dat het conflict de enige reden was dat Mancini is weggegaan. ""Ik denk dat hij inzag dat hij met de huidige ploeg, zonder absolute topspelers, niet veel verder zou komen en dat het opportunisme was om voor veel geld weg te gaan. Als het alleen een conflict met de bondsvoorzitter is, is dat oplosbaar. Zeker voor iemand die net het EK heeft gewonnen.""

Aan Spalletti, de nieuwe man aan het roer, de taak om zich met Italië 'gewoon' te kwalificeren voor het EK van volgend jaar in Duitsland.",2023-01-01,2023-11-01,2023-11-20
42791730,Is jarige Joe Biden (81) te oud om nog een keer president te worden?,NOS.nl,2023-11-20,"Sarah Bronkhorst

redacteur Bureau Washington 

Sarah Bronkhorst

redacteur Bureau Washington 

De Amerikaanse president Joe Biden viert vandaag zijn 81ste verjaardag, te midden van zijn campagne voor een tweede presidentstermijn in 2024. Zijn leeftijd is de achilleshiel in de verkiezingsrace. Bijna driekwart van de Amerikanen vindt Biden te oud voor het presidentschap, blijkt uit peilingen.

Biden is drie jaar ouder dan zijn belangrijkste Republikeinse tegenstander, Donald Trump (78). Ondanks dat relatief kleine leeftijdsverschil lijken Amerikanen zich meer zorgen te maken over Bidens leeftijd. Presidentskandidaat voor de Republikeinen Nikki Haley speelt daar handig op in: ze pleit voor maatregelen zoals termijnlimieten en competentietoetsen voor politici boven de leeftijd van 75. Meer dan driekwart van de bevolking is het eens met dat soort maatregelen.

Bidens leeftijd is daarnaast mikpunt in tal van memes en bij komieken. Comedygroep Capitol Comedy in de staat Maryland heeft bijvoorbeeld een hele show gewijd aan grappen over de bejaarde president. In de hoofdrol als Biden opent acteur Trevor Keyfauver de show met het lied How to Keep My Brain Alive. Keyfauver vertelt na een voorstelling over het persifleren van de president. ""Biden is een dankbaar persoon om te persifleren. Hij maakt aan de lopende band blunders en is onbedoeld komisch"", zegt hij.

Keyfauver als Biden:

Bezoekers kunnen lachen om de grappen, maar zien ook de ernst van de zaak. Een bezoeker zegt in de pauze dat ""politici ook een kans moeten geven aan jong talent, in plaats van de macht houden tot ze bejaard zijn"".

Gerontocratie

Amerikanen spreken steeds vaker van een zogenoemde gerontocratie, een land bestuurd door ouderen. De gemiddelde leeftijd in de Senaat is nu 64 jaar en gezondheidskwalen van oudere Congresleden worden steeds vaker zichtbaar, ook voor het oog van de camera's. Deze zomer viel senator Mitch McConnell (81) twee keer compleet stil tijdens persconferenties. De hoogbejaarde senator Dianne Feinstein was voor haar overlijden in september regelmatig verward en miste daardoor belangrijke stemmingen.

Ouderdom lijkt vooralsnog voor Amerikaanse politici geen reden om af te treden. Zo wil oud-voorzitter van het Huis van Afgevaardigden Nancy Pelosi (83) nog niet aan haar pensioen denken; ze staat komend jaar opnieuw op het stembiljet bij de Democraten.

De cover van tijdschrift New Yorker vorige maand met Trump, McConnell, Pelosi en Biden:

The New Yorker

@NewYorker

Barry Blitt’s cover for this week’s issue, “The Race for Office.” #NewYorkerCovers https://t.co/p7iDjaxg7s

18:35

25 september 2023

Bij de Republikeinen mengen jongere politici zich in de race voor het presidentschap, zoals Vivek Ramaswamy en Nikki Haley. Bij de Democraten zijn er juist geen jongere kandidaten te vinden die zich presenteren als alternatief voor Biden. Molly Reynolds, expert bij non-profitorganisatie voor openbaar bestuur Brookings Institution, noemt hier een aantal redenen voor. ""Biden heeft de naamsbekendheid, hij heeft bewezen dat hij het kan opnemen tegen Trump en hij heeft vijftig jaar ervaring.""

Die ervaring vertaalt zich vaak in het vermogen om veel geld op te halen voor campagnes. Dat is een belangrijk aspect in de Amerikaanse politiek. Reynolds: ""Politici beschermen hun machtspositie door veel donaties te ontvangen. Dat maakt mensen zoals McConnell en Pelosi zo machtig: zij zijn extreem succesvol in fondsenwerving.""

Jongere politici moeten daardoor opboksen tegen een oude garde die veel meer geld in de kas heeft, legt ze uit. Bovendien is het een ongeschreven regel om geen presidentscampagne te voeren tegen een zittende partijgenoot. Maar zelfs bij de Democraten nemen zorgen toe vanwege Bidens leeftijd. David Axelrod, een adviseur van de Democratische oud-president Obama, ziet Bidens leeftijd als een van de grootste obstakels richting een eventuele herverkiezing.

Partijgenoot Simon Rosenberg blijft loyaal aan Biden. Rosenberg was dertig jaar lang strateeg voor de Democraten en had bij de partij aanzienlijke invloed op de campagnevoering. Volgens hem heeft Amerika juist nu een oudere leider nodig: ""De nadelen van Bidens leeftijd zijn overduidelijk. Maar juist door zijn jarenlange ervaring en leeftijd heeft hij tien jaar aan wetgeving in twee jaar kunnen doorvoeren.""

Keuzevrijheid

Door beperkingen, zoals een leeftijdslimiet voor politici, komt volgens hem de keuzevrijheid van kiezers in de knel. Rosenberg: ""Mensen kiezen wie ze willen, ook al zijn dat oudere leiders. Het wegnemen van die keuze zou in tegenspraak zijn met de manier waarop de Amerikaanse democratie werkt.""

Toch is Rosenberg optimistisch over de toekomst. ""In de komende jaren zal er een enorme politieke aardverschuiving plaatsvinden. Beide partijen zullen op den duur ruimte moeten bieden aan jonge leiders. Dit proces is al bezig, maar nog niet zo snel als sommigen zouden willen.""",2023-01-01,2023-11-01,2023-11-20
42791736,Zweven en twijfelen: waarom mensen nog niet weten op welke partij te stemmen,NOS.nl,2023-11-20,"Filip Dujic

redacteur Online

Filip Dujic

redacteur Online

De zwevende kiezer, strategisch stemmen en twijfelen tot in het stemhokje: ook deze Tweede Kamerverkiezingen zijn er weer veel mensen die kort voor de verkiezingsdag niet weten bij welke partij ze het bolletje rood moeten inkleuren. Volgens I&O Research weet 75 procent van de kiezers het nog niet zeker. Die onzekerheid kan een flinke invloed hebben op de verkiezingsuitslag.

Op basis van de peilingen is inmiddels duidelijk dat vier partijen de meeste kans maken op de winst: VVD, NSC, GroenLinks-PvdA en PVV. Als woensdagavond de exitpolls worden bekendgemaakt, kan er nog veel zijn veranderd. Zo kwam D66 een week voor de verkiezingen van 2021 in de peilingen uit op 14 tot 16 zetels, maar kregen de Democraten er uiteindelijk 24. De twijfelende kiezer kan dus het verschil maken.

Steeds meer partijen overwogen

Uit onderzoek van I&O Research komt naar voren dat 61 procent van de mensen een voorkeurspartij heeft, maar ook andere partijen overweegt. 14 procent heeft nog helemaal geen voorkeur en zweeft nog helemaal. Die cijfers zijn vergelijkbaar met de periode in aanloop naar de vorige Kamerverkiezingen.

Volgens hoogleraar politicologie Tom van der Meer van de Universiteit van Amsterdam overwegen kiezers tegenwoordig steeds meer partijen, waardoor ze langer zweven en steeds later besluiten op welke partij ze definitief stemmen. Al wil hij eigenlijk niet spreken van zwevende kiezers, maar eerder van kieskeurige kiezers.

""De laatste dagen van deze verkiezingscampagne is de strijd om zwevende kiezer in volle gang. De partijen proberen de twijfelaar naar zich toe te trekken met hun eigen verhaal en ideologie. Maar ze proberen mensen ook te overtuigen dat ze de beste strategische keuze zijn. Dat gebeurt nu met name bij GroenLinks-PvdA. Lijsttrekker Timmermans waarschuwt regelmatig: 'Als je niet op ons stemt, komt er een rechts kabinet'. Hij probeert op die manier de zwevende kiezer te verleiden tot een strategische stem.

Verschillende partijen doen zelf onderzoek naar waar hun eigen zwevende kiezers te vinden zijn. Zo weten ze bij de VVD dat er een enorme potentie ligt bij de vrouwelijke kiezers, omdat ze zelf een vrouwelijke partijleider hebben. Dus ze zullen die groep de komende dagen proberen te overtuigen. Bij D66 proberen ze de liberale kiezer te bereiken die wil voorkomen dat er een kabinet met de PVV komt.""

""Het hangt ook samen met wat de grote thema's zijn en de verschillen daarbij tussen de partijen. In deze campagne is dat sinds een paar dagen rap duidelijker aan het worden.""

Overigens geldt volgens Van der Meer dat kiezers doorgaans niet door het hele politieke landschap heen zweven. ""De meesten blijven trouw aan hun eigen waarden. Maar daar kunnen alsnog meerdere partijen bij horen. Stel dat je centrumrechts bent, dan kun je bijvoorbeeld twijfelen tussen CDA en VVD. En verder naar rechts liggen PVV, JA21, FvD en BVNL dichter bij elkaar.""

Veel zwevende kiezers vullen massaal kieswijzers in. In deze video duikt NOS op 3 in de wereld achter de kieshulpen:

Een van de dingen die het verschil maakt, is dat er elke verkiezingen weer een nieuwe generatie stemmers bij komt. De groep mensen bij wie het vanzelfsprekend was dat ze naar één of twee partijen neigden, wordt steeds kleiner. Van der Meer: ""In de jaren 60 waren er verkiezingen die je misschien eerder volkstellingen zou kunnen noemen. Toen kon je met behoorlijke zekerheid aangeven welke partij mensen zouden kiezen, op basis van twee kenmerken: klasse en religie. Nu is de kiezer veel meer echt gaan kiezen.""

Dat ziet ook I&O: 30 procent van de kiezers met een stemvoorkeur is zeker van zijn of haar stem. De meeste zekere stemmen zitten bij SGP, FvD, VVD en Denk. De meeste mensen overwegen om op nieuwkomer NSC te stemmen: 14 procent van de kiezers. Die partij kan vooral kiezers weghalen bij BBB, CDA en PVV. Andersom twijfelt ruim een kwart van de mensen die nu NSC zou kiezen om op BBB te stemmen.

Ook in progressieve hoek wordt er nog volop getwijfeld tussen bijvoorbeeld D66, GroenLinks-PvdA, Volt en Partij voor de Dieren. Vooral GL-PvdA kan daar baat bij hebben als het gaat om de strategische stem. Bijna vier op de tien zegt een strategische stem te willen uitbrengen op die partij. In de rechtse hoek zijn er stemmers van FvD, BVNL en JA21 die PVV kiezen in de hoop dat de partij van Geert Wilders toch de grootste wordt.

Meer duidelijkheid van partijen

Hoogleraar Van der Meer zegt dat het zou helpen als partijen duidelijker maken wat de echte keuzes zijn die op tafel liggen. ""Kiezers geven in onderzoeken aan dat ze steeds meer moeite hebben om de verschillen helder te zien. Het is aan de partijen om eerder duidelijkheid te verschaffen, hun eigen standpunten beter uit te dragen en te zeggen welke coalitie ze na de verkiezingen willen.""

Het onderzoek van I&O onderstreept die onduidelijkheid: veel kiezers weten niet welke partijen de beste oplossingen hebben voor de problemen die zij belangrijk vinden. Zo vindt ruim de helft van de mensen de woningmarkt een belangrijk verkiezingsthema. Tegelijkertijd vindt maar een fractie daarvan dat zijn voorkeurspartij de beste oplossingen of ideeën heeft.

In de serie De Peilers trekken we in aanloop naar de Tweede Kamerverkiezingen met ons mobiele stemhokje door heel Nederland. In deze aflevering strijken we neer in het Forum in Groningen om het te hebben over het verkiezingsthema wonen:

""Kiezen is een proces"", benadrukt de politicoloog. ""Van tevoren weet je een aantal standpunten die je belangrijk vindt, maar je moet informatie hebben. Het is net alsof je een telefoon koopt: je weet grofweg wat voor toestel je wil, maar je gaat dan op onderzoek uit om het precieze model te kiezen. Kiezers weten wat ze belangrijk vinden, maar niet altijd welke partij daarbij past.""",2023-01-01,2023-11-01,2023-11-20
42791750,Nog twee grote tv-debatten • Honderden in Noordoostpolder vragen nieuwe stempas aan,NOS.nl,2023-11-20,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

17:22

Nieuwe site maakt partijprogramma's makkelijker te begrijpen

Met behulp van kunstmatige intelligentie is een website gebouwd waarmee het makkelijker wordt om de verkiezingsprogramma's van partijen te begrijpen. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

Met behulp van de website krijg je een completer beeld van de standpunten van partijen. Ook word je door de tool niet beïnvloed, wat bij andere stemtools wel het geval kan zijn.

Lees hier meer over het ontstaan van de website:

16:05

Waarom mensen nog niet weten op welke partij te stemmen

De zwevende kiezer, strategisch stemmen en twijfelen tot in het stemhokje: ook deze Tweede Kamerverkiezingen zijn er weer veel mensen die kort voor de verkiezingsdag niet weten bij welke partij ze het bolletje rood moeten inkleuren. Volgens I&O Research weet 75 procent van de kiezers het nog niet zeker.

Waar komt dat door? Lees het in dit artikel:

14:09

Nog twee grote tv-debatten

Voordat er woensdag gestemd wordt, zijn er nog twee grote debatten met lijsttrekkers. Vanavond om 18.20 uur is het EenVandaag Verkiezingsdebat. De leiders van VVD, NSC, GroenLinks-PvdA, PVV, BBB en D66 debatteren daarin over de thema's migratie, klimaat en bestaanszekerheid.

En morgenavond is het slotdebat van de NOS. Vanaf 19.00 uur komen eerst de kleinere partijen aan bod en na het NOS Journaal van 20.00 uur kruisen de grotere partijen de degens.

Het NOS-debat wordt gehouden in de Statenpassage van het Tweede Kamergebouw in Den Haag. In het gebouw zijn de voorbereidingen al in volle gang:

13:42

Honderden in Noordoostpolder vragen nieuwe stempas aan

Honderden inwoners van de gemeente Noordoostpolder in Flevoland hebben een nieuwe stempas gekregen, meldt het ANP. De gemeente zegt tegen het persbureau dat het om zeker 666 stemgerechtigden gaat. Zonder stempas mag je je stem niet uitbrengen.

Vorige week bleek dat er bij de drukker fouten waren gemaakt met de stempassen. Daardoor konden ze op een verkeerd adres zijn bezorgd of helemaal niet zijn aangekomen. Tot uiterlijk morgenmiddag 12.00 uur kunnen gedupeerden langsgaan bij het gemeentehuis in Emmeloord om een vervangende stempas te krijgen .

Ook in Middelburg waren er volgens het ANP problemen met de bezorging van stempassen. Daar hebben tientallen mensen een nieuwe pas aangevraagd. ""We denken dat de stempassen in een aantal straten niet of slecht zijn bezorgd"", zegt een woordvoerder.

12:37

Jonge Boeren-debat begonnen

In Dronten is het Jonge Boeren Verkiezingsdebat zojuist begonnen. Het debat, dat is georganiseerd door NAJK, Aeres Hogeschool en Nieuwe Oogst, is rechtstreeks te volgen op YouTube .

Aan het debat doet onder anderen Caroline van der Plas mee. De meeste partijen hebben hun landbouwwoordvoerder gestuurd.

Voor sommigen is dit het laatste debat voor de verkiezingen van woensdag.

Pieter Grinwis

@Pieter_Grinwis

Zo meteen ons laatste verkiezingsdebat, met jonge boeren. Mooi om deze campagne met een debat over hun toekomst, na een veelheid aan debatten over werken, wonen, klimaat, landbouw, natuur, bestaanszekerheid en financiën, te besluiten. Tijd en zin om mee te kijken? Zie👇🏼 https://t.co/Gy6nWWFF8H https://t.co/w3yqccxXeK

12:21

20 november 2023

11:00

Opbouw stembureaus

Overal in het land zijn mensen druk met het opbouwen van de stembureaus voor woensdag. Die staan vaak in scholen, buurthuizen of zorginstellingen, maar ook op bijzondere locaties zoals kerken. Zo ook in de hoofdstad, waar kiezers onder meer terechtkunnen in de Oud-Katholieke parochie in Amsterdam-Zuid.

Persbureau ANP nam een kijkje:

10:28

Kleinste grootste partij ooit?

Arjan Noorlander

@noorlanderarjan

We lijken op een uitslag af te stevenen waarbij we de kleinste grootste partij ooit hebben. Nu rond de 28 zetels gepeild.
Dat wordt mij een formatie 🙀

2021 34 zetels
2017 33
2012 41
2010 31
2006 41
2003 44
2002 43
1998 45
1994 37
1989 54 (CDA!)
Etc

10:26

20 november 2023

09:33

Timmermans noemt Omtzigts vakministers 'raar idee'

Frans Timmermans (GroenLinks-PvdA) vindt het idee van NSC-leider Pieter Omtzigt voor een kabinet van vakministers een raar idee, zei hij in het NOS Radio 1 Journaal. ""Dit land heeft politieke richting nodig. Partijen die samen een koers uitzetten en daar dan de beste ministers bij zoeken. Wat hij zegt, is een soort zakenkabinet, waarmee je het zou depolitiseren. Maar het moet juist politiek zijn, daar vraagt Nederland om.""

Timmermans was vanochtend te gast in de radio-uitzending. Daar herhaalde hij zijn belofte om zijn partij in de Tweede Kamer te leiden als hij geen minister-president wordt. Volgens Timmermans is een grote partij op links belangrijk om te voorkomen ""dat ze elkaar gaan opzoeken op rechts"". Zijn missie is naar eigen zeggen om ervoor te zorgen dat ze niet om hem heen kunnen.

Voor hem is de samenwerking van de twee linkse partijen geslaagd als die meer zetels oplevert dan de PvdA en GroenLinks nu samen in de Kamer hebben. Dat zijn er zeventien, volgens de laatste Peilingwijzer staat GroenLinks-PvdA op 21-25 zetels .

Timmermans voert campagne op het thema klimaat, waarbij hij benadrukt dat iedereen moet kunnen meedoen. ""Wij willen klimaatbeleid koppelen aan sociaal beleid. Zodat mensen die dat nodig hebben een steuntje in de rug krijgen bij de verduurzaming van hun woning."" Hij wil ook woningcorporaties helpen, zodat die hun huizen kunnen isoleren. ""Daardoor houden huurders meer geld over in hun portemonnee, want de energierekening wordt substantieel lager.""

Mocht zijn partij in een nieuw kabinet komen, dan wil Timmermans in elk geval voor elkaar krijgen dat de armoede in Nederland aan het eind van de kabinetsperiode is gehalveerd. ""Daarover moeten we afspraken kunnen maken.""

09:30

Frans Timmermans beantwoordt vragen van kijkers

GroenLinks-PvdA-leider Timmermans was vanochtend te gast bij de NOS. Hij ging onder meer in gesprek met verslaggever Albert Bos waarbij hij vragen beantwoordde die lezers via Instagram hadden gesteld.

Bekijk hieronder de hele Q&A met Timmermans terug:

08:15

Bontenbal sluit nieuwe regeringsdeelname niet uit

CDA-lijsttrekker Henri Bontenbal zegt dat er met zijn partij altijd goed valt samen te werken, maar dat zijn eventuele regeringsdeelname afhangt van de verkiezingsuitslag. ""Wij willen constructieve politiek bedrijven, maar ook zoveel mogelijk punten uit ons programma realiseren"", zegt hij bij Goedemorgen Nederland op NPO 1.

Op de vraag of het CDA onder zijn leiding opnieuw in het kabinet zal komen, zegt hij dat hij ""eerst komende woensdag even gaat afwachten. Dat zal erg bepalend zijn voor hoeveel zin wij hebben in coalitiedeelname"".

Een van de speerpunten van het CDA is het gezin , dat de partij wil versterken door onder meer hogere kinderbijslag en een hoger kindgebonden budget.

Volgens Bontenbal helpt dat meer dan het minimumloon verhogen:

WNL Vandaag

@WNLVandaag

Bij @cdavandaag staat het gezin centraal. Ook terug te zien in het partijprogramma, met het voorstel om een gezinsminister aan te stellen. Die moet de onder andere de kinderbijslag verhogen. ""Zodat het gezin financieel meer armslag heeft"", zegt lijsttrekker @HenriBontenbal. #WNL https://t.co/b1mzu2TTUR

7:30

20 november 2023

07:47

Strategische stemmers op links en rechts

Ruim de helft van de mensen die van plan zijn GroenLinks-PvdA te stemmen, is een strategische kiezer. Zij zien hun stem als kans om een linkse partij groot te maken en te voorkomen dat 'rechts' overheerst. In de GL-PvdA-achterban speelt dit het sterkst, blijkt uit onderzoek van EenVandaag onder ruim 30.000 leden van het Opiniepanel.

Zij stemmen daarmee dus niet op de partij die het dichtst bij hen staat, maar hopen met hun stem invloed te hebben op een mogelijke coalitievorming na de verkiezingen. Nu partijen op rechts, NSC, VVD, BBB en PVV, groot genoeg zijn voor een meerderheid én die partijen elkaar al opzoeken in de campagne, passen linkse kiezers hun stemgedrag aan om een rechts kabinet te voorkomen.

Maar niet alleen linkse panelleden zijn gevoelig voor strategische overwegingen. Ook aan rechterzijde stemmen kiezers niet op hun eerste keus, omdat ze een andere partij de grootste willen maken. Die kiezers zitten dit keer vooral bij de PVV. 43 procent van de mensen die daar nu een voorkeur voor heeft, zegt dat tactische motieven meespelen. Dat zijn veel kiezers die eigenlijk meer thuis zijn bij FVD, BVNL of JA21.

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de eindsprint in de campagne is aangetrokken. Verder bespreken ze de mededeling van Pieter Omtzigt (NSC) over het eventuele premierschap. Kwam zijn opmerking uit het niets of toch niet? En ze buigen zich over de vraag of peilingen verboden zouden moeten worden.

07:14

GL-PvdA-lijsttrekker Timmermans in NOS Radio 1 Journaal, waar staan hij en zijn partij voor?

GroenLinks-PvdA-lijsttrekker Frans Timmermans (62) komt uit Heerlen. Zijn vader werkte als kanselier in de diplomatieke dienst, waardoor hij een deel van zijn jeugd in het buitenland doorbracht. Hij spreekt vloeiend Frans, Engels, Italiaans, Duits en Russisch. Timmermans is een PvdA-coryfee. Hij was Kamerlid, staatssecretaris en minister van Buitenlandse Zaken. Sinds 2014 was hij Eurocommissaris. Hij kreeg de bijnaam 'klimaatpaus' omdat hij een omstreden Green Deal voor elkaar kreeg. Bij de Europese verkiezingen van 2019 was Timmermans met succes PvdA-lijsttrekker.

Vanwege al zijn ervaring bij de PvdA en zijn affiniteit met GroenLinks-thema's als klimaat en Europa wordt hij gezien als ideale lijsttrekker van de nieuwe linkse samenwerking. Hij heeft de ambitie om premier te worden. Zijn belangrijkste thema is de aanpak van de klimaatcrisis, waarbij de lasten eerlijk worden verdeeld.

GroenLinks en de PvdA doen voor het eerst samen mee aan de verkiezingen. Ze willen de versnippering tegengaan en hopen als links blok kans te maken op regeringsdeelname. Met name voor de Partij van de Arbeid is het samengaan een grote stap. De partij bestaat sinds 1946 en had lang een vaste schare kiezers, die vaak ook lid waren van de vakbond FNV. PvdA behoorde met VVD en CDA tot de grote partijen van Nederland en heeft vaak meegeregeerd.

GroenLinks is veel jonger, in 1990 ontstaan door een fusie van vier kleine linkse partijen uit de hoek van de vredesbeweging. De partij was aanvankelijk duidelijk linkser dan de PvdA, maar is meer naar het midden opgeschoven. PvdA-coryfee Frans Timmermans is tot lijsttrekker gekozen, omdat hij als Europese 'klimaatpaus' ook de GL-kiezers aanspreekt.

Frans Timmermans is tussen 08.30 en 09.00 te horen op in het NOS Radio 1 Journaal en vanaf 09.15 uur beantwoordt hij vragen op NOS.nl

07:00

Wat gebeurde er gisteren? 

Een dag nadat PVV-lijsttrekker Wilders een gamechanger claimde, omdat hij volgens een peiling van Maurice de Hond bij de grootste vier partijen zou horen, geeft NSC-lijsttrekker Pieter Omtzigt dan toch antwoord op de 'premiersvraag': hij wil eventueel een kabinet gaan leiden, als daar vakministers in zitten. Hij zegt er nogmaals bij dat hij een stellige voorkeur heeft om zijn partij vanuit de Tweede Kamer te leiden. Maar mocht er ""een ideale opstelling"" komen, met mensen met veel vakinhoudelijke kennis en afstand tot de Tweede Kamer, dan is hij bereid die stap te zetten.

Yesilgöz sprak van ""vage toverformules"" . Zij vindt dat nog steeds niet duidelijk is of Omtzigt nou wel of niet het ambt wil bekleden. 's Ochtends had zij al over samenwerking met Wilders gezegd dat zijn oplossingen het land kapotmaken en dat de verschillen tussen haar VVD en zijn PVV nog altijd ""levensgroot"" zijn.

Politiek verslaggever Xander van der Wulp concludeerde gisteravond dat de "" nerveuze slotfase van deze campagne , waarin vier partijen de grootste kunnen worden"" is begonnen.

06:59

Verkiezingsuitzending NOS Jeugdjournaal: een bonte bal, een quiz en een torentje

Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Hamas kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. En een aantal politici liet zich ook van een andere kant zien.

Bekijk hier de samenvatting van de uitzending ( of lees hier een verslag ):

06:55

Welkom! 

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42791751,Grenspost bij Libanon geraakt • Hamas: doden bij aanval Indonesische ziekenhuis,NOS.nl,2023-11-20,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

16:56

Jordaanse kroonprins in Egypte voor bouw van een veldhospitaal

De Jordaanse kroonprins Hoessein is in Egypte aangekomen om toezicht te houden op de plannen voor een veldhospitaal in Gaza. De kroonprins kwam vandaag aan op de internationale luchthaven El Arish met een militair vliegtuig, met ook het personeel en de uitrusting van het ziekenhuis aan boord.

Het veldhospitaal zal worden gevestigd in Khan Younis, in het zuiden, om gewonden en zieken op te vangen. Volgens het Jordaanse koninklijke paleis heeft het ziekenhuis een capaciteit van 41 bedden.

Khan Younis wordt geregeld getroffen door luchtaanvallen. Zo vielen bij een Israëlisch bombardement op zaterdag in de buurt van het Nasser ziekenhuis in Khan Younis volgens Artsen zonder Grenzen zeventig doden. De hulporganisatie meldde vandaag dat de luchtaanval op ongeveer een kilometer van het ziekenhuis plaatsvond.

Reuters heeft foto's van vrachtwagens die de grensovergang bij Rafah met Egypte oversteken met containers en uitrusting voor het Jordaanse veldhospitaal: 

Ook de Verenigde Arabische Emiraten en Qatar zouden binnenkort een veldhospitaal willen opzetten in Gaza.

15:45

Leger Israël: grenspost bij Libanese grens geraakt, geen gewonden

Er zijn inmiddels meer details bekendgemaakt door het leger van Israël over de beschietingen over en weer tussen Libanon en Israël. Volgens het leger zouden vanuit Libanon op meerdere locaties langs de grens zo'n 25 raketten afgevuurd zijn op Israël, waarvan er meerdere zijn onderschept door luchtafweer. Andere raketten zijn in open gebieden geland. Drie drones met explosieven raakten een legerpost aan de grens. Er zouden geen gewonden zijn gevallen bij de aanvallen. Het leger heeft niet bekendgemaakt welke legerpost geraakt zou zijn.

Op beelden die op sociale media circuleren zou de ravage te zien zijn die is aangericht in een legerpost van Biranit , Die beelden zijn door de NOS geverifieerd en gelokaliseerd op een steenworp afstand van de grens met Libanon, vlak bij het plaatsje Netu'a.

Marwa Osman || مروة عثمان

@Marwa__Osman

📽 Footage Documenting the enormous damage caused this morning, Milonday November 20, 2023 by the pounding of #Hezbollah against the Israeli Birnit military base in northern occupied Palestine as a result of Burkan missile. https://t.co/PmhdfJEHVa

15:12

20 november 2023

Het leger zegt dat het zelf een Hezbollah-cel heeft aangevallen die van plan was een antitankraketaanval uit te voeren vanuit het Libanese dorp Marwahin en dat gevechtsvliegtuigen, gevechtshelikopters en tanks andere Hezbollah-locaties in Zuid-Libanon zou hebben getroffen als reactie op de aanvallen op het noorden van Israël.

14:39

WHO: drie te vroeg geboren baby's blijven in ziekenhuis Gaza

De Wereldgezondheidsorganisatie WHO heeft bevestigd dat 28 te vroeg geboren baby's naar Egypte zijn geëvacueerd, maar dat er drie in het zuiden van Gaza zijn achtergebleven voor verdere behandeling.

Eerder schreven meerdere media dat 31 baby's geëvacueerd zouden worden uit het grootste ziekenhuis in Gaza-Stad. Dat blijkt nu dus anders te liggen. De 31 baby's zijn allemaal naar een ziekenhuis in het zuiden gebracht, maar drie hebben de oversteek naar Egypte niet gemaakt.

""De 28 baby's zijn nu veilig aangekomen in Egypte. Drie baby's verblijven nog steeds in het Emarati-ziekenhuis en worden nog steeds behandeld"", zei een woordvoerder van de WHO in een antwoord per e-mail aan persbureau Reuters.

Gevraagd naar de toestand van de baby's zei hij: ""Alle baby's vechten tegen ernstige infecties en hebben nog altijd gezondheidszorg nodig.""

13:28

Dit is de huidige situatie in de Gazastrook

Op onderstaande kaart is de huidige situatie in de Gazastrook te zien. Alle informatie is bijgewerkt tot gisteravond.

12:59

Te vroeg geboren baby's geëvacueerd uit Gaza

12:28

Raketbeschietingen over en weer aan grens Libanon-Israël

Ook in de grensstreek tussen Israël en Libanon is het weer onrustig. Volgens Israëlische media zijn er meerdere raketten vanuit Libanon afgevuurd op militaire bases in het noorden van Israël, onder meer ook antitankraketten. Het Israëlische leger zou gereageerd hebben met artilleriebeschietingen.

Over gewonden of slachtoffers is niets bekend.

12:22

Indonesië veroordeelt aanval op Indonesische ziekenhuis Gaza

De Indonesische minister van Buitenlandse Zaken Retno Marsudi heeft de aanval op het Indonesië-ziekenhuis in de Gazastrook scherp veroordeeld. ""Alle landen, vooral degenen die nauwe betrekkingen met Israël onderhouden, moeten al hun invloed en capaciteiten gebruiken om Israël aan te sporen zijn wreedheden te stoppen"", zei ze in een verklaring.

Verschillende persbureaus maken melding van hevige gevechten rondom het ziekenhuis. Het leger van Israël zou onder meer tanks inzetten. Het Palestijnse persbureau Wafa zegt dat ook het ziekenhuis zelf beschoten wordt. Het door Hamas bestuurde ministerie van Volksgezondheid meldt dat er eerder ook Israëlische luchtaanvallen zijn geweest op het ziekenhuis. Zeker twaalf mensen zouden om het leven zijn gekomen.

11:58

Groep te vroeg geboren baby's aangekomen in Egypte

Een eerste groep te vroeg geboren baby's is uit het al-Shifa-ziekenhuis in Gaza-Stad geëvacueerd naar Egypte voor medische behandelingen, meldt een Egyptische tv-zender. Volgens de Palestijnse tak van de hulporganisatie Rode Halve Maan gaat het om 28 baby's. Persbureau AFP sprak eerder van 29 baby's. Gisteren meldde onder meer de Rode Halve Maan dat er ruim 30 te vroeg geborenen zouden worden geëvacueerd uit het ziekenhuis.

Het Israëlische leger viel het ziekenhuis vorige week binnen. Het claimt er een Hamas-commandocentrum te hebben aangetroffen. Gisteren meldde het leger dat er tunnels van Hamas onder het ziekenhuis zitten.

10:23

Minister Bruins Slot bezoekt Israël en Palestijnse gebieden

Minister Bruins Slot van Buitenlandse Zaken bezoekt vandaag Israël en de Palestijnse gebieden. Ze zegt daar meerdere bijeenkomsten te hebben, waarin ze onder meer in gesprek gaat met verschillende ministers en organisaties. Ook brengt ze een bezoek aan Nederlandse vertegenwoordigers in de gebieden.

Hanke Bruins Slot

@HankeBruinsSlot

Today I am visiting Israel and the Palestinian Territories, where I will have several meetings. I will be talking to various ministers and organisations and will also be visiting the Dutch representations here. https://t.co/JmZ5UuU77P

8:51

20 november 2023

10:04

'Hevige gevechten bij Indonesië-ziekenhuis Gaza-Stad'

Verschillende persbureaus, waaronder AP en Reuters, melden hevige gevechten rondom het Indonesië-ziekenhuis in Gaza-Stad. Dat ziekenhuis is omsingeld door Israëlische tanks. ""Je kunt ze zien schieten"", zegt een verpleger van hert ziekenhuis tegen Reuters. ""Er zijn voortdurend geluiden van explosies en geweervuur. Vrouwen en kinderen zijn doodsbang.""

Op basis van bronnen rondom het ziekenhuis meldt nieuwszender Al Jazeera dat de situatie ""catastrofaal"" is. Er zouden zo'n 6000 mensen aanwezig zijn. Naast patiënten en werknemers ook veel ontheemden. Het ziekenhuis verlaten zou onmogelijk zijn door de aanhoudende gevechten buiten.

Het Palestijnse persbureau Wafa zegt dat ook het ziekenhuis zelf onder vuur genomen wordt. Vanochtend meldde het door Hamas bestuurde ministerie van Volksgezondheid dat er eerder ook Israëlische luchtaanvallen zijn geweest op het ziekenhuis. Daarbij zouden zeker twaalf mensen om het leven zijn gekomen.

09:44

Akkoord over vrijlating groep gijzelaars Gaza lijkt dichtbij

De signalen stapelen zich op over een naderend akkoord over de vrijlating van een groep gijzelaars in Gaza. Familieleden zouden zijn ingelicht over grote vorderingen in het onderhandelingsproces. Ook spreken de betrokken partijen openlijk uit dat ze hoopvol zijn over een deal in de komende dagen. Om hoeveel gijzelaars het zou gaan en onder welke voorwaarden is nog onbekend.

Lees hieronder meer over een mogelijk akkoord:

09:29

Rode Kruis: meer ziekte-uitbraken in Gaza door regen

Doordat het flink regent in de Gazastrook nemen de gezondheidsrisico's in het gebied extra toe. Daarvoor waarschuwt het Rode Kruis . Door een gebrek aan brandstof functioneren de watersystemen er niet goed. Omdat grote groepen mensen in Gaza dicht op elkaar leven, raakt de infrastructuur bovendien verder overbelast.

Ook ontbreekt het Gaza op dit moment aan schoon (drink)water. Mensen gebruiken al langere tijd vervuild water, met alle gevolgen van dien, stelt het Rode Kruis. De organisatie verwacht daarom een piek in het aantal bacteriële infecties, vooral onder vluchtelingen. ""Denk daarbij aan hevige diarree en het risico op cholera-uitbraken. Deze kunnen levensbedreigend worden"", waarschuwt het Rode Kruis. ""Denk aan een patiënt die kampt met aanhoudende diarree. Zonder zouten, mineralen, voeding en schoon drinkwater kan deze patiënt uitdrogen, uitgeput raken en uiteindelijk overlijden.""

Binnen Gaza zijn op het moment zo'n anderhalf miljoen mensen op de vlucht.

09:27

Festivalgangers komen samen om aanval Hamas te verwerken

08:35

Gezondheidsministerie Gaza: doden bij aanval Indonesische ziekenhuis

Bij een Israëlische luchtaanval op het Indonesische ziekenhuis in Gaza zijn twaalf doden gevallen, meldt het door Hamas bestuurde Palestijnse ministerie van Volksgezondheid. Volgens Al Jazeera zijn er artsen en patiënten onder de doden. Het ministerie meldt dat er ook tientallen gewonden zijn.

Arabische media meldden eerder al dat het ziekenhuis door Israëlische tanks is omsingeld. De directeur van het ziekenhuis zegt tegen de BBC dat de tanks nu op zo'n 20 meter afstand van het ziekenhuis zijn. Persbureau AP meldt dat er hevige gevechten zijn uitgebroken in de omgeving van het ziekenhuis.

07:35

Arabische en islamitische bijeenkomst in Peking: oproep tot wapenstilstand

Afgevaardigden van Arabische en islamitische landen zijn op bezoek in de Chinese hoofdstad Peking om te spreken over de situatie in de Gazastrook. Ze roepen op om een einde te maken aan het geweld en om humanitaire hulp het gebied in te krijgen.

Het bezoek is onderdeel van een tour langs de vijf permanente leden van de VN Veiligheidsraad, waar China er een van is. In China hebben afgevaardigden van onder meer Saudi-Arabië, Egypte, Jordanië, Indonesië, de Palestijnse gebieden en de Organisatie van Islamitische Samenwerking (OIC) een overleg met de Chinese minister van Buitenlandse Zaken Wang Yi. De OIC is een samenwerking van 57 staten die opkomst voor de belangen van de islamitische wereld.

""We zijn hier om een duidelijk signaal af te geven: we moeten het vechten en het doden onmiddellijk stoppen en we moeten onmiddellijk humanitaire hulp aan Gaza bieden"", zei de Saudische minister van Buitenlandse Zaken prins Faisal bin Farhan al Saud.

Voorafgaand aan het overleg zei Wang tegen de delegatie dat de internationale gemeenschap ""dringend moet handelen"" om een einde te maken aan de ""humanitaire ramp"" in Gaza. Hij zei dat Peking bereid is om te helpen om de ""vrede te herstellen in het Midden-Oosten"".

06:43

AzG meldt tientallen doden bij luchtaanval op Khan Younis

Bij een Israëlische luchtaanval zaterdag in de buurt van het Nasser ziekenhuis in Khan Younis, in het zuiden van de Gazastrook, zijn volgens Artsen zonder Grenzen zeventig doden gevallen. De hulporganisatie meldt dat de luchtaanval op ongeveer een kilometer van het ziekenhuis plaatsvond.

Direct na de aanval werden 122 mensen, onder wie de zeventig doden, het ziekenhuis binnengebracht, zegt de hulporganisatie. Veel van de gewonden verkeren in kritieke toestand, onder hen veel kinderen. De meeste slachtoffers hebben brandwonden opgelopen.

De hulporganisatie zegt behoefte te hebben aan medische middelen in het ziekenhuis. Ook zegt AzG klaar te zijn om op te schalen, maar zegt wel veiligheidsgaranties te willen.

Eerder meldde het Nasser ziekenhuis al dat er 47 mensen waren omgekomen bij Israëlische luchtaanvallen.

05:12

'Israëlisch leger heeft Indonesische ziekenhuis in Gaza omsingeld'

Arabische media melden dat het Israëlische leger het Indonesische ziekenhuis in Gaza heeft omsingeld. Ook zouden er explosies zijn geweest in de buurt van het ziekenhuis. De berichten zijn niet onafhankelijk geverifieerd en ook het Israëlische leger heeft ze niet bevestigd.

Over slachtoffers in en rond het Indonesische ziekenhuis is niets bekend. De stroom in het gebouw zou zijn uitgevallen.

Het hoofd van het ziekenhuis roept vanuit de Indonesische hoofdstad Jakarta Israël op om zijn militairen rond het gebouw terug te trekken. ""Dit is een onmenselijke aanval die moet worden veroordeeld omdat dit een plek is die beschermd moet worden"", zei directeur Sarbini Abdul Murad tegen tv-zender Al Jazeera. ""Wij vragen Israël om zijn troepen rond het Indonesische ziekenhuis terug te trekken, zodat het een veilige plek kan zijn voor burgers die medische hulp zoeken.""

03:28

'Netanyahu en kabinetsleden gaan families gegijzelden bezoeken'

Een aantal leden van het Israëlische kabinet, onder wie premier Netanyahu, ontmoeten vanavond familieleden van de ongeveer 240 gegijzelden die worden vastgehouden door Hamas, meldt The Times of Israel. Volgens de krant hebben de familieleden geëist dat ze met Netanyahu kunnen spreken. Ook defensieminister Yoav Gallant zou bij de ontmoeting vanavond aanwezig zijn.

Halverwege vorige maand ontmoette Netanyahu ook al een aantal familieleden. Hij beloofde toen dat hij er alles aan zou doen om de gegijzelden vrij te krijgen.

Veel familieleden van gegijzelden hebben kritiek op Netanyahu en zijn inzet om ze terug naar Israël te krijgen. Ook wordt de premier en zijn regering verweten dat de aanval van Hamas op 7 oktober niet kon worden voorkomen. De groep gegijzelden wordt nu 44 dagen vastgehouden door Hamas.

02:19

Dit weekend drie journalisten gedood in Gaza

Afgelopen weekend zijn in Gaza drie journalisten omgekomen bij aanvallen van het Israëlische leger, meldt persbureau Reuters.

Een van de slachtoffers was behalve journalist ook het hoofd van een Palestijnse non-profitorganisatie die opkwam voor de rechten van journalisten, Belal Jadallah. Familieleden zeggen tegen Reuters dat hij onderweg was van Gaza-stad naar het zuiden. Hij zou zijn beschoten door een Israëlische tank.

De twee andere journalisten kwamen dit weekend om na een Israëlische aanval in het vluchtelingenkamp Bureij, in het midden van Gaza. In totaal werden bij die aanval zeventien mensen gedood.

Volgens de New Yorkse organisatie Committee to Protect Journalists zijn er sinds de oorlog begon op 7 oktober nu in totaal 48 journalisten en mediamedewerkers omgekomen. Het gaat om 43 Palestijnen, vier Israëliërs een Libanees.

00:35

Hamas wijst berichten over gijzelaars in al-Shifa-ziekenhuis af

Hamas noemt de claim van het Israëlische leger dat er twee gijzelaars werden vastgehouden het al-Shifa-ziekenhuis ""misleidend en vals"". In een verklaring waar Al Jazeera uit citeert schrijft Hamas dat de bevindingen van het Israëlische leger bedoeld zijn om hun veiligheids- en militaire mislukkingen te verdoezelen.

Het Israëlische leger heeft gisteren beelden vrijgegeven waarin een tunnel onder het al-Shifa-ziekenhuis te zien zou zijn. Ook zijn er bewakingsbeelden naar buiten gebracht van het ziekenhuis op 7 oktober, de dag van de terreuraanslagen in Israël. Daarop is volgens Israël te zien hoe een Thaise en Nepalese gijzelaar het ziekenhuis in worden gebracht door gewapende mannen. Een van hen wordt met een buikwond op een brancard door het ziekenhuis gereden.

00:33

Leger Israël: tunnel gevonden onder al-Shifa-ziekenhuis

Het Israëlische leger stelt dat het een 55 meter lange ""tunnel van terroristen"" heeft gevonden onder het al-Shifa-ziekenhuis. Ook zouden er wapens zijn gevonden in een voertuig bij die tunnel.

Het leger heeft beelden vrijgegeven waarop deze vondsten te zien zouden zijn. De video is nog niet onafhankelijk gecontroleerd. Israël zegt al langer dat er tunnels van Hamas onder het ziekenhuis liggen, maar Hamas heeft dat altijd ontkend. De twee partijen zijn verwikkeld in een informatie-oorlog waarbij zowel Hamas als Israël de wereld probeert te overtuigen van zijn gelijk.

""Vanavond hebben we de eerste geavanceerde tunnel gevonden"", wordt in een van de video's gezegd van het Israëlische leger gezegd:

00:23

Premature baby's worden opgevangen bij grens met Egypte

Op beelden uit een ziekenhuis in Rafah is te zien hoe artsen zorgen voor de 31 geëvacueerde baby's. Zij werden vandaag per ambulance vanuit het al-Shifa-ziekenhuis in het noorden van Gaza daarheen gebracht.

Morgen gaan ze daarvandaan naar Egypte, zo meldden de autoriteiten van Gaza. Wereldgezondheidsorganisatie WHO meldt dat naast de 31 baby's ook zes zorgmedewerkers en tien familieleden van het personeel zijn geëvacueerd. Volgens WHO-chef Tedros zijn er nog veel meer evacuatierondes nodig voor patiënten in het al-Shifa-ziekenhuis.

00:04

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-20
42791752,"Van der Plas wil meer opvangplekken voor ouderen, Yesilgöz pleit voor meer automatisering in zorg",NOS.nl,2023-11-12,De PVV en BBB vinden het onbegrijpelijk dat er niet meer opvangplekken zijn voor ouderen. De VVD benadrukt dat het moeilijk is om voldoende zorgpersoneel te vinden en pleit voor meer automatisering in de zorg.,2023-01-01,2023-11-01,2023-11-06
42791787,Vanavond op tv: Paniek rondom ziekenhuizen Gaza • Vrede mogelijk tussen Israël en Palestina? • Kleine politieke partijen op campagne,NOS.nl,2023-11-12,"De laatste ontwikkelingen in de oorlog tussen Israël en Hamas

Terwijl de bombardementen op de Gazastrook doorgaan, en de ogen de afgelopen dagen vooral gericht zijn op het Al-Shifa-ziekenhuis in het Noorden van Gaza, wordt de roep om een staakt-het-vuren steeds groter.

Ook wordt de druk opgevoerd op Israël om gevechtspauzes in te lassen. Netanyahu benadrukte vandaag nogmaals dat een staakt-het-vuren alleen een optie is als alle 239 gijzelaars die nog vastzitten in Gaza worden vrijgelaten.

Vanavond te gast in de studio is Bart Wallet, hoogleraar Joodse Studies.

Vrede tussen Israël en de Palestijnse gebieden: is dat mogelijk?

Vroeg of laat komt er een moment dat de oorlog in Gaza is afgelopen, maar hoe dan verder? Hoe kan er eindelijk duurzame vrede worden bereikt? Hoe realistisch is een tweestatenoplossing en wat is daarvoor nodig? Of zijn er andere alternatieven die acceptabel zijn voor zowel de Palestijnen als de Israëli's? Zoals een één staat-oplossing oplossing, een confederatie, annexatie of toch het handhaven van de status quo?

We praten erover met de Palestijnse Jonathan Kuttabb en de Israëlische Gilead Sher. 

Kleine politieke partijen op campagne

Het is erop of eronder voor een paar kleine partijen die nu in de Tweede Kamer zitten, zoals BIJ1 en BVNL. Of een partij die er even in zat en weer terug hoopt te komen, zoals 50Plus. In de peilingen staan deze partijen op 0 tot 1 zetel.

Daarom wordt er tijdens de campagne nog van alles uit de kast getrokken om de kiezer hun kant op te krijgen.",2023-01-01,2023-11-01,2023-11-06
42791927,"Marijnissen na opmerking Wester 'gratis bestaat niet': ""Beetje flauw""",NOS.nl,2023-11-12,"Jetten (D66) pleit ervoor om de kinderopvang gratis te maken. Marijnissen (SP) valt hem bij: ""Als kinderen naar de basisschool gaan vinden we het ook normaal dat we dat samen organiseren en betalen. Dus het is helemaal niet zo gek hoor.""",2023-01-01,2023-11-01,2023-11-06
42791879,"Nieuw bestuur is voor Omtzigt 'cruciaal', maar zijn plannen stuiten op kritiek",NOS.nl,2023-11-12,"Waarvoor staat Pieter Omtzigt? Zelfs na de presentatie van zijn verkiezingsprogramma hangt die vraag nog in de lucht. Zijn belangrijkste tegenstanders bij de Tweede Kamerverkiezingen verwijten hem besluiteloosheid.

Omtzigts allereerste prioriteit, daarentegen, was al ver voor de oprichting van zijn partij Nieuw Sociaal Contract (NSC) bekend: een beter bestuur. Maar juist over zijn belangrijkste voorstel, de oprichting van een constitutioneel hof, klinkt nu kritiek.

Rechter het laatste woord

In zo'n nieuw opgetuigd hof zouden gekozen rechters onder meer nieuwe wetten aan de grondwet kunnen toetsen. Als zij oordelen dat een wet grondrechten schendt, kunnen ze die onverbindend verklaren. Dan 'geldt' de wet niet meer.

Volgens Omtzigt is het ""een totale anomalie"" dat zo'n hof nog niet bestaat, zegt hij in Nieuwsuur. ""De grondwet is de enige wet waarmee je niet naar de rechter kunt.""

Maar er kleven ook nadelen aan een constitutioneel hof, volgens critici. ""De democratisch gelegitimeerde wetgever heeft dan niet meer het laatste woord"", zegt staatsrechtpromovendus Ursus Eijkelenberg.

Eijkelenberg is teleurgesteld dat Omtzigt de nadelen niet benoemt:

Ook hoogleraren staatsrecht die Nieuwsuur spreekt zijn kritisch over de toegevoegde waarde van een nieuw hof. Ze wijzen op het risico dat het hof politiek beïnvloed raakt en niet meer volledig onafhankelijk is.

Recent onderzoek van de Universiteit van Maastricht laat zien dat dit inderdaad gebeurde in België, Duitsland en Frankrijk toen daar een constitutioneel hof werd opgericht. Deze hoven gingen zich over meer zaken uitspreken dan eigenlijk de bedoeling was. Mede daarom pleiten CDA, GL-PvdA, BB en D66 ervoor om een grondwettelijke toets bij álle rechters neer te leggen, en niet te centreren in één hof.

Omtzigt weerspreekt de nadelen niet, maar denkt dat met bepaalde voorwaarden, zoals een beperkte zittingsduur van de rechters, te voorkomen is dat zij te veel op de stoel van de wetgever gaat zitten. ""En als je wil dat een rechter over de Tweede Kamer heen kan, wil je niet dat dat de kantonrechter in Schiedam is. Dan wil je dat dat een speciaal constitutioneel hof is.

'Niet links en rechts'

Op andere thema's krijgt Omtzigt het verwijt geen duidelijk keuzes te maken, terwijl hij zelf meer eerlijkheid en transparantie van de politiek verwacht. ""We hebben in no time dit verkiezingsprogramma geschreven, dat betekent dat er ook dingen niet in staan"", erkent hij.

Tegelijkertijd zegt hij bewust voorzichtig te zijn met het doen van beloftes over bijvoorbeeld het minimumloon en belastingverlagingen. ""Sterker nog, op een aantal punten zeggen we in ons verkiezingsprogramma: dat zullen we niet doen. Bij ons wordt de kinderopvang niet gratis omdat we weten dat we dat niet kunnen betalen en omdat we weten dat er nu al een tekort aan kinderopvangplaatsen is.""

Vanuit het kind geredeneerd is het logisch om maar twee ouders te hebben.

Op veel punten vertoont het partijprogramma van NSC overeenkomsten met het CDA, zijn oude partij. Omtzigt spreekt kiezers aan over het hele politieke spectrum en zelf zegt hij niet links en niet rechts te zijn.

Maar op een aantal levensbeschouwelijke kwesties lijkt Omtzigt de conservatieve kant op te hellen. Zo stemde hij in 2022 tegen een motie om te onderzoeken welke wetswijzigingen nodig zijn om meerouderschap juridisch mogelijk te maken. Het CDA stemde daar vóór. ""Misschien ben ik iets behoudender"", erkent hij.

Nog altijd is Omtzigt sceptisch over meerouderschap. ""Vanuit het kind geredeneerd is het logisch om maar twee ouders te hebben"", zegt hij.

Dat terwijl al in 2016 een staatscommissie concludeerde dat kinderen, onder voorwaarden, maximaal vier juridische ouders moeten kunnen hebben. Wanneer bijvoorbeeld twee lhbti-stellen ervoor kiezen samen kinderen te krijgen, leidt dat nu vaak nog tot praktische problemen. ""De huidige juridische situatie kan goede zorg voor kinderen in de weg staan"", schreef de commissie.

Experts uit die commissie die Nieuwsuur spreekt, staan nog steeds achter die conclusie. Maar Omtzigt zegt problemen te verwachten, bijvoorbeeld met het uitkeren van toeslagen, als de overheid meerouderschap toestaat.

'Relaxed' over medisch-ethische kwesties

Verder zegt Omtzigt in zijn verkiezingsprogramma abortus en euthanasie niet te willen inperken. Maar in 2022 stemde hij nog tegen een initiatiefwet om de verplichte bedenktijd voor vrouwen die een abortus willen af te schaffen. ""Ik vind abortus niet een normale medische behandeling en ik vond die bedenktijd een evenwichtig iets om na te denken of je dat wel wil. Die is afgeschaft door een Kamermeerderheid, en ik wil dat niet terugdraaien.""

Over andere medisch-ethische kwesties waarover de Tweede Kamer ooit mogelijk gaat stemmen, zegt Omtzigt zijn toekomstige fractieleden vrij te laten hun ""geweten"" te volgen. ""We hebben de afspraak gemaakt dat we daar iets relaxter in zitten dan andere politieke partijen.""

Kijk hier het hele interview terug, waarin Omtzigt onder meer zegt open te staan voor een premier die nu niet op een kandidatenlijst staat:",2023-01-01,2023-11-01,2023-11-06
42791883,In gesprek met NSC-lijsttrekker Pieter Omtzigt,NOS.nl,2023-11-12,"Pieter Omtzigts NSC staat bovenaan in de peilingen. Maar wat wil hij precies met het land, en is hij klaar voor het kabinet?",2023-01-01,2023-11-01,2023-11-06
42789853,Wat kunnen we doen tegen polarisatie rondom Israël en Hamas? 'Zeg niet: dat is de dader en dat is het slachtoffer',Radio1.nl,2023-11-11,"De oorlog tussen Israël en Hamas zorgt voor toenemende polarisatie in de Nederlandse samenleving. Waarom zorgt dit conflict voor zulke hoogoplopende emoties? En hoe kunnen we de polarisatie tegengaan? In De Ongelooflijke Podcast (EO) zegt theoloog Stefan Paas dat we als gewone burgers weinig kunnen doen, maar dat het belangrijk is om ons te blijven bekommeren om zowel Palestijnse als Israëlische slachtoffers: ""Het risico is dat we onze menselijkheid verliezen. We moeten proberen elkaars pijn te blijven zien en compassie uit spreken met alle slachtoffers.""

Volgens historicus Beatrice de Graaf zijn er verschillende oorzaken waarom dit conflict zulke heftige emoties oproept bij mensen. De eerste reden is volgens haar dat wereldwijd mensen hun zoektocht naar identiteit projecteren op dit conflict. ""Mensen die zich onderdrukt voelen, die zichzelf achtergesteld voelen, niet erkend, niet gehoord, identificeren zich met de Palestijnen. Denk aan zwarte mensen, Ieren en moslims.""

Daarnaast staat aan de andere kant een groep, waar ook veel christenen bij zitten, die zegt dat Israël een bijzondere positie heeft en beschermd moet worden, aldus de Graaf.

Wie is goed en wie is fout?

Een andere oorzaak hangt samen met de balanstheorie van de sociaal psycholoog Fritz Heider, zegt De Graaf. Die theorie houdt in dat als er iets heel ergs gebeurt dat mensen dan heel snel duidelijkheid willen. Ze willen weten wie goed is en wie fout en aan wiens kant ze moeten staan. ""Je wilt dingen recht breien. Je hebt de goeden, de Palestijnen en de fouten, Israël en Amerika. En Hamas past niet in dat plaatje, dus daar praat je niet over.""

De balanstheorie werkt ook de andere kant op. Mensen die helemaal achter Israël staan en alle kritiek op dat land meteen aan de kant schuiven. Beide kanten doen volgens De Graaf geen recht aan de werkelijkheid en brengen een oplossing niet dichterbij. 

Oog voor alle slachtoffers 

De Graaf en Paas zien geen grote oplossingen om uit de polarisatie te komen, maar wel kleine stappen die we kunnen zetten om polarisatie tegen te gaan. Een zo’n stap is volgens Paas dat we ons moeten bekommeren om slachtoffers aan zowel Israëlische als Palestijnse zijde. Hij is bang dat we anders onze menselijkheid verliezen. ""Wat we kunnen doen is proberen elkaars pijn te blijven zien en compassie uit te spreken met de slachtoffers. Ik bedoel je hart krimpt als je ziet wat er op 7 oktober is gebeurd en wat er nu gebeurt in de Gazastrook.""

Daarnaast moeten we ons, ook al zijn we pro-Palestijns of pro-Israëlisch, blijven oefenen in het denken dat de mensen van de andere groep echt bloeden, zegt Paas. ""Het is niet zo dat die geen pijn hebben. Je moet proberen begrip te hebben voor de trauma’s die er aan de andere kant wel degelijk zijn. Hoe lastig je dat misschien ook vindt.""

Reik elkaar de hand

Omdat Paas zich machteloos voelt en niet goed weet wat hij in deze oorlog kan of moet doen, heeft hij zich voorgenomen om zoveel mogelijk aandacht te geven aan vredesinitiatieven. Paas vond het mooi hoe rabbijn Awraham Soetendorp en jongerenimam Shamier Madhar elkaar de hand schudden bij Buitenhof. ""Het is misschien symbolisch, maar het is denk ik beter dan heel veel dingen die je omgekeerd kunt verzinnen.""

We moeten volgens Paas de vraag stellen wat meer gaat helpen om een oplossing dichterbij te brengen. We kunnen ons mee laten slepen door onze woede. Maar we kunnen er ook voor kiezen om: ""Elkaar die hand te blijven schudden, een arm om mensen heen te slaan ongeacht tot welke partij ze behoren.""

Volgens De Graaf en Paas stel je dan ook een daad, hoe klein ook. Ze beseffen goed dat zij 'makkelijk praten hebben'. Ze hebben namelijk geen familie of vrienden die direct door het conflict worden getroffen. Toch sluiten de sprekers af met de oproep om jezelf de vraag te stellen hoe jij een vredestichter kan zijn op de plekken waar je woont en werkt. 

Gerelateerd",2023-01-01,2023-11-01,2023-11-06
42789858,Job Cohen over Omtzigt: 'Aarzelen over premiersvraag kan ook tegen gaan werken',Radio1.nl,2023-11-07,"Het is nog altijd de vraag of Pieter Omtzigt zichzelf naar voren gaat schuiven als premier kandidaat. Bij ieder debat en interview gaat het erover, maar de politicus geeft tot nog toe niet thuis. Dat afwachten kan hem ook nog eens uiteindelijk kiezers gaan kosten, zegt oud-politicus Job Cohen bij Spraakmakers.

Eeuwige vraag

""Ik begrijp dat de discussie hierover gaat"", zegt Cohen over de eeuwige premiersvraag aan Omtzigt en andere partijen. Maar de oud-politicus denkt dat Omtzigt veel beter in de Tweede Kamer kan gaan zitten na de verkiezingen. ""Dat is een rol die hem veel beter zou passen.""

Ervaring

Volgens Cohen ligt Omtzigts kracht bij wat hij hiervoor heeft gedaan, onder andere wat betreft de Toeslagenaffaire, en noemt hem een ""goed Tweede Kamerlid"". Dat betekent echter niet dat hij ook premier moet worden. ""Hij heeft geen bestuurlijke ervaring"", gaat Cohen verder. ""Alles wat hij tot nu toe heeft gedaan, is heel verstandig. Maar het feit dat hij nu zo aan het aarzelen is, kan ook tegen hem keren.""

Stoïcijns

""Mensen gaan op Omtzigt stemmen vanuit een waardering voor het werkt dat hij doet, waaruit je ziet dat de persoon heel belangrijk is"", voegt Floor Bremer, politiek verslaggever bij RTL Nieuws, toe. Bremer begrijpt heel goed dat er telkens gevraagd wordt aan Omtzigt of hij premier wil worden. ""We komen natuurlijk geen steek verder. Hij blijft het heel stoïcijns geheimhouden.""

'Gaat er niet om'

""Het haalt de kracht van de verkiezingen weg. Het gaat om de standpunten van de partijen"", reageert luisteraar Inie. Daar is luisteraar John het mee eens: ""Of je nu links of rechts bent, er zijn een hele hoop zaken die we moeten oplossen met z’n allen. Het gaat er niet om wie premier wordt."" Ook luisteraar Danielle deelt dit sentiment: ""Premierschap komt wel goed, die persoon is niet zo belangrijk, het gaat erom: waar gaan die politici straks om strijden?""

Gerelateerd",2023-01-01,2023-11-01,2023-11-06
42789866,Waarom de slotpeiling nooit hetzelfde is als de verkiezingsuitslag,EenVandaag,2023-11-21,"Zoals altijd publiceert EenVandaag de dag voor de verkiezingen een slotpeiling. En peilingen uit het verleden bieden één garantie voor de toekomst: ze zijn nooit hetzelfde als de verkiezingsuitslag. Toch kun je er veel aan hebben. 

Een peiling is geen voorspelling. Toch weet elke peiler dat het onvermijdelijk is dat stemmers en media de dag na de verkiezingen gaan tellen hoeveel zetels de slotpeilingen afwijken van de verkiezingsuitslag. De dag dat een slotpeiling exact gelijk is aan de verkiezingsuitslag, zal er waarschijnlijk nooit komen. Peilingen zitten er namelijk altijd 'naast'. Onderzoeker Rozemarijn Lubbe van EenVandaag legt uit hoe dit zit.

Twijfelen tot in het stemhokje

Er zijn altijd twijfelende kiezers die op het allerlaatste moment definitief bepalen op welke partij ze stemmen. Vorige week wist pas 40 procent zeker dat ze zouden stemmen en op welke partij. In de peiling geven kiezers weliswaar hun voorkeur aan, maar een groot deel van de kiezers houdt tot op het laatste moment ook nog andere partijen in het achterhoofd.

Vlak na de Tweede Kamerverkiezingen van 2021 zei 10 procent pas op de verkiezingsdag, of zelfs in het stemhokje de eindkeuze te hebben gemaakt. Als al deze kiezers inderdaad van partij zijn gewisseld, scheelde dat grofweg 15 zetels.

Strategisch stemmen

Dat veel mensen nog twijfelen, heeft er onder anderen mee te maken dat ze overwegen een strategische stem uit te brengen. Al weken doen drie partijen het goed in de peilingen. Een derde (33 procent) wil zeker of waarschijnlijk een strategische stem uitbrengen. Bijvoorbeeld om ervoor te zorgen dat GroenLinks-PvdA meer kans heeft om mee te regeren, of met als doel de VVD groter te maken dan NSC of andersom.

Het is heel goed mogelijk dat mensen in de peiling nog kiezen voor de partij die het dichtst bij ze staat, maar op het laatste moment toch op een andere partij stemmen, in de hoop dat die de grootste wordt.

Opkomst 

Ook de opkomst op de dag zelf is een bepalende, en lastig te voorspellen, factor. In 2021 bleef ongeveer 21 procent van de stemgerechtigden thuis. Ook dit jaar zal een deel niet stemmen. Uit onderzoek onder het EenVandaag Opiniepanel blijkt dat een gebrek aan vertrouwen in de politiek daarvoor de belangrijkste reden is.

Het is vooral belangrijk welke kiezers wel en welke niet komen opdagen. Het CDA staat bijvoorbeeld bekend om de trouwe achterban. Maar van de mensen die bij de vorige Tweede Kamerverkiezingen op het CDA stemden, zegt in de zetelpeiling van vorige week een groep ter waarde van ongeveer 2,5 zetels nu niet te gaan. Ook relatief veel voormalig D66- en GroenLinks-stemmers willen thuisblijven. Als die mensen toch wel gaan stemmen, kan dat een verschil maken. Voor deze partijen of juist voor een concurrent. En als mensen die niet wilden stemmen alsnog opdagen, heeft dat ook invloed.

Foutmarges

In peilingen zit altijd enige onzekerheid. Ipsos corrigeert de deelnemers zo goed mogelijk voor de samenstelling van de Nederlandse bevolking. Maar omdat nou eenmaal niet alle Nederlanders worden ondervraagd, blijft een peiling een inschatting. Daarom moet er rekening worden gehouden met onzekerheidsmarges. Hoe groter de partij, hoe groter de marge.

Bij grotere partijen houden we rekening met een marge van ongeveer 2 zetels. Dat betekent dat de VVD, die vorige week op 28 zetels stond, er ook 26 of 30 kan hebben. En NSC stond op 26, maar dat kunnen er ook 24 of 28 zijn. Het is daardoor niet te zeggen welke partij in deze peiling de grootste is en zeker niet welke partij dat morgen wordt.

Verrassing

Dat er rekening moet worden gehouden met marges, betekent niet dat de uitslag morgen per partij maximaal 2 zetels afwijkt van de peiling. Eerdere slotpeilingen gaven altijd een goed beeld, maar hebben ook laten zien dat er een verrassing tussen kan zitten van 4 zetels verschil of meer. De meeste verschillen zijn te verklaren door de redenen hierboven.

Zo 'onderschatten' alle peilbureaus D66 bij de vorige Tweede Kamerverkiezingen in 2021. De peilers die nu weer een slotpeiling hebben, waaronder EenVandaag/Ipsos, zaten er alledrie 5 zetels 'naast'. En in 2017 kreeg de VVD er op het laatste moment kiezers bij door de diplomatieke rel met de Turkse minister Kaya, die vlak voor de verkiezingen het land uit werd uitgezet.

Trends en totaalplaatje

Waar zetelpeilingen wel heel geschikt voor zijn, is het volgen van trends. Zo voorzag Ipsos in 2017 dat de VVD die laatste dagen met een eindsprint bezig was, die ten koste ging van het CDA. Ook de opmars van D66 bij de vorige verkiezingen was duidelijk in de slotpeiling voor de verkiezingen. De partij kreeg er in die laatste week 5 zetels bij.

En ook het totaalplaatje is informatief. Zo was vorige keer in de peiling duidelijk dat de VVD het goed zou doen en dat er animo was voor meerdere nieuwe partijen. Nu is bijvoorbeeld te zien dat een aantal partijen een stuk groter is dan de rest, dat NSC als nieuwe partij heel populair is en dat vooral D66 en het CDA er minder goed voorstaan dan 2 jaar geleden.

Toch informatief

De slotpeiling is dus, zelfs vlak voor de verkiezingen, geen voorspelling van de uitslag. Door factoren als het slotdebat en laatste wendingen in de campagne kan die anders zijn, en in sommige gevallen zelfs buiten de onzekerheidsmarges vallen.

Net als bij alle zetelpeilingen geldt dat de slotpeiling vooral een beeld geeft van hoe de politieke verhoudingen er op dat moment voor staan. Zo kunnen ze, voor zowel duiders als stemmers, heel informatief zijn. Zolang er maar rekening wordt gehouden met de spelregels.

Slotpeiling EenVandaag en Ipsos

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789868,Van 'VVD-crisis' tot 'Venlo aan zee': de 5 meest opvallende momenten van het EenVandaag Verkiezingsdebat,EenVandaag,2023-11-20,"Op sommige momenten ging het er fel aan toe in het EenVandaag Verkiezingsdebat tussen zes lijsttrekkers. We bespreken de 5 meest opvallende momenten van het debat.

De lijsttrekkers Dilan Yeşilgöz (VVD), Pieter Omtzigt (NSC), Frans Timmermans (GroenLinks-PvdA), Geert Wilders (PVV), Caroline van der Plas (BBB) en Rob Jetten (D66) debatteerden in Ahoy Rotterdam met elkaar over de thema's migratie, klimaat en bestaanszekerheid.

1. 'Geen asielcrisis, maar een VVD-crisis'

Het debat over migratie begon met de vraag hoeveel asielzoekers de lijsttrekkers in ons land willen toelaten. Volgens Geert Wilders (PVV), Pieter Omtzigt (NSC) en Dilan Yeşilgöz (VVD) moet dat aantal fors naar beneden, volgens Rob Jetten (D66) juist niet. ""Er is geen asielcrisis, maar een VVD-crisis"", zo zeI hij over het beleid van de afgelopen jaren.

Yeşilgöz antwoordde daar fel op: ""D66 ontkent elk probleem op gebied van asiel en migratie, en ontkent de zorgen van mensen.""

Jetten en Wilders vielen op

2. Timmermans en Wilders over 'Venlo aan Zee'

Geert Wilders (PVV) en Frans Timmermans (GroenLinks-PvdA) botsten op het onderwerp klimaat. Volgens Wilders wordt er veel te veel geld aan uitgegeven: ""Wij ontkennen het klimaatprobleem niet. Maar we geven er miljarden aan uit, terwijl mensen de boodschappen niet kunnen betalen. Er zijn de komende jaren grotere problemen dan het klimaat.""

Volgens Timmermans brengt het niet goed aanpakken van het klimaatprobleem mensen uiteindelijk juist dieper in de problemen, benadrukte hij. ""Meneer Wilders vindt Venlo aan Zee misschien leuk, maar ik niet.""

Minder schroom bij Timmermans

3. Van der Plas: 'Boeren worden geschoffeerd'

Ook stikstof kwam aan bod tijdens het debat over klimaat. Rob Jetten (D66) noemde Nederland 'de grootste megastal van Europa' en benadrukte dat de Nederlandse landbouw veel uitstoot en flink moet gaan minderen.

Een opmerking tegen het zere been van Caroline van der Plas (BBB): ""Meneer Jetten schoffeert de boeren door dit te zeggen."" Volgens haar loopt ons land juist voorop en kunnen boeren veel meer stikstof verminderen. Als ze daar maar toe in staat worden gesteld. ""Boeren uit het buitenland komen juist hier om te leren van onze innovatie.""

4. Timmermans: 'Yeşilgöz heeft geleerd van Rutte'

Als laatste was er het debat over het onderwerp bestaanszekerheid: hoe houden mensen meer geld over? GroenLinks-PvdA wil dat de rijken de zwaarste lasten dragen. ""Wij gooien belastingen omhoog voor rijke Nederlanders"", zei Frans Timmermans.""Dat is niet leuk voor miljonairs, maar zo maken we Nederland wel rechtvaardiger.""

Volgens Dilan Yeşilgöz wil GroenLinks-PvdA mensen juist 'kapot belasten'. ""Het gaat hier over ondernemers, niet over rijke mensen. U plukt mensen kaal."" Onjuist, volgens Timmermans: ""Nu doet ze het weer: u stelt het telkens verkeerd voor."" Daarin zou ze volgens de leider van GroenLinks-PvdA 'geleerd hebben van haar voorganger Rutte['.

5. Omtzigt wil 'beter bestuur'

De laatste vraag in het debat was hoe de volgende generatie het beter gaat krijgen dan de huidige. Volgens Pieter Omtzigt (NSC) zit dat hem in beter bestuur. ""We hebben een overheid die enorm gefaald heeft met toeslagenouders, met Groningen. Burgers kwamen er niet doorheen.""

""Als we dat niet veranderen, krijgen we dezelfde soort schandalen. En daar moeten we nu echt een keer mee kappen.""

Omtzigt en Van der Plas op achtergrond

Het EenVandaag Verkiezingsdebat

Het hele debat terugkijken? Dat kan hier:

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-20
42789876,"Hoe denken DENK, Volt en JA21 over het klimaatbeleid en migratie? Kijk hier het debat bij EenVandaag terug",EenVandaag,2023-11-18,"Hoe moeten we omgaan met klimaatverandering en welk prijskaartje mag daaraan hangen? En wat moet ons land doen om grip op migratie te krijgen? Stephan van Baarle (DENK), Laurens Dassen (Volt) en Joost Eerdmans (JA21) gaan hierover met elkaar in debat.

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789880,"Hoe denken SP, ChristenUnie en CDA over de wooncrisis en het wantrouwen in de politiek? Kijk hier het debat in EenVandaag terug",EenVandaag,2023-11-17,"Hoe bouwen we de 1 miljoen huizen die hard nodig zijn tegen de woningnood? En hoe herstellen we de band tussen burgers en de politiek? Lilian Marijnissen (SP), Mirjam Bikker (ChristenUnie) en Henri Bontenbal (CDA) gaan hierover met elkaar in debat.

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789895,Politie en OM Noord-Nederland na geweldsincidenten met burgerwacht in gezamenlijke oproep: politiek moet verantwoordelijkheid nemen in Ter Apel,EenVandaag,2023-11-15,"Grote zorgen bij de politie en het Openbaar Ministerie Noord-Nederland over oplopende spanning tussen burgers en asielzoekers. Zij zien een toename van het aantal incidenten en vrezen escalatie. ""We hebben de burger nodig, maar zijn tegen eigenrichting.""

De afgelopen weken waren er drie verschillende incidenten waarbij burgers zelf asielzoekers arresteerden. Hoofdofficier van justitie in Noord-Nederland Diederik Greive en politiechef Martin Sitalsing spreken zich voor het eerst uit over geweldsincidenten tussen burgerwachten en asielzoekers.

'Dit is een probleem van Nederland'

""Als u deze drie noemt, ben ik bang dat dit een trend is"", zegt Sitalsing. ""En daarom ook het appel wat de hoofdofficier en ik nu doen om ervoor te zorgen dat wij deze trend kunnen keren."" Ook verwachten politiebaas Sitalsing en hoofdofficier Greive dat de politiek verantwoordelijkheid neemt.

""Dit is een probleem van Nederland"", benafrukt Greive. ""Hier moet de Nederlandse overheid ook over nadenken, hoe ze dit probleem op kunnen lossen. Het gaat om het rechtvaardigheidsgevoel van de mensen die hier in het noorden wonen. Dat gaat mij aan mijn hart.""

'Rijk moet verantwoordelijkheid nemen'

Greive zegt het belangrijk te vinden dat niet alle problemen zich in het noorden concentreren. ""Ik kan zien dat die concentratie daar tot problemen leidt."" De veelbesproken spreidingswet zou verlichting moeten bieden, maar die wet moet nog worden behandeld door de Eerste Kamer.

Dit mag volgens Sitalsing niet alleen het probleem zijn van de gemeente Westerwolde, waar Ter Apel onder valt: ""We moeten met elkaar de verantwoordelijkheid nemen om die opvang op een goede manier te regelen"", vindt hij. ""Ik denk dat het veel effectiever en ook sneller is als het Rijk verantwoordelijkheid neemt.""

Invloed van staatssecretaris?

Staatssecretaris Eric van der Burg (Asiel) heeft 'ontzettend' zijn best gedaan, zegt Sitalsing. ""In de momenten dat wij contact hebben gehad met de staatssecretaris hebben we gemerkt wat zijn betrokkenheid geweest is. Maar hoe groot zijn invloed is en hoe groot het bereik is om dit voor elkaar te krijgen, dat is voor mij een groot vraagteken.""

Het is de staatssecretaris niet gelukt om een aanmeldcentrum naast Ter Apel en Budel te realiseren. Het probleem is inmiddels zo groot dat het Rijk een locatie zou moeten aanwijzen, vindt Sitalsing. ""Wat mij betreft wel. Ik kan me toch ook niet voorstellen dat er niet een locatie is in het land waar dat ook zou kunnen.""

Scherven van het beleid

""Ik merk dat mijn politiemensen in Noord-Nederland met de scherven van het beleid blijven zitten en de rotzooi mogen opruimen"", vertelt de politiechef, die zich door de incidenten in een 'moeilijke positie' geplaatst voelt. ""In sommige gevallen komen we tegenover de samenleving te staan op het moment dat er sprake is van eigenrichting. Nou, hoe pijnlijk is dat voor ons?""

De burgerbetrokkenheid waardeert hij. ""Prima om de oren en ogen te benutten van de samenleving"", benadrukt hij. ""Maar dat doen we wel binnen de geldende rechtsregels. Als mensen het recht in eigen hand nemen, wordt er voor ons wel echt een grens overschreden"", zegt de politiechef, die vreest voor escalatie bij een burgerarrest.

'Triest en spannend'

Hoofdofficier Greive noemt de situatie triest en spannend: ""Triest voor alle inwoners van Noordoost-Nederland die hun gevoel voor veiligheid aan het kwijtraken zijn. Spannend, omdat ik zie dat het aantal incidenten, als ik het vergelijk tussen vorig jaar en nu, aan het toenemen is.""

Hij prijst burgers die alert zijn. ""Die zorgen ook voor elkaar als het gaat om veiligheid."" Burgers mogen iemand aanhouden als ze diegene op heterdaad betrappen. Maar de politie gaat over de opsporing en het geweld. ""Wanneer je als burger een ander mishandelt, dan moet je er rekening mee houden dat je daar uiteindelijk ook voor de rechter voor moet verantwoorden.""

Verschillende incidenten in korte tijd met burgerwacht

'Hebben we iets laten liggen?'

Afgelopen zomer circuleerde er een foto van een man die door leden van de burgerwacht gearresteerd was na een woninginbraak. Hij lag met zijn buik op de grond, zijn handen en voeten vastgebonden met tie-wraps.

""Dat roept bij mij wel vragen op wat daar gebeurd is"", zegt Sitalsing. ""En in eerste instantie kijk ik altijd naar mezelf, naar ons als organisatie: hebben we daar iets laten liggen waardoor mensen radeloos worden en zoiets doen?""

Gevoel van onmacht

""De rechtsstaat gaat over rechtvaardigheid, over vrijheid"", zegt Greive. ""Mensen moeten hun leven kunnen leiden zoals zij dat willen."" Mensen die zich onveilig voelen kunnen dat volgens hem niet. ""Dan ga je je leven niet meer leiden zoals je dat misschien vroeger deed.""

De hoofdofficier refereert aan een brief die Wim Katoen, van de dorpsraad in Nieuw-Weerdinge, schreef aan de politiek. De brief riep bij hem een triest gevoel op. ""En ook een gevoel van onmacht, want ik sta daar nou juist voor dat die rechtsstaat iedereen vrij laat zijn en vrijwaart van onveiligheidsgevoelens.""

Tegenover samenleving staan

De gemeente Westerwolde blijft te lang zitten met het probleem, ziet Sitalsing. Kleine incidenten worden dan groot, waarschuwt hij. ""Omdat ze veelvuldig voorkomen en over een langere periode.""

""Het pijnlijke is dat het politiewerk waar we voor staan, dat we daar onvoldoende aan toe komen. Dat onze identiteit onder druk komt te staan als het gaat om de verbinding naar de samenleving toe"", zegt de politiechef. ""En het laatste wat ik wil is tegenover mijn eigen samenleving komen te staan.""

'Zoeken naar andere oplossingen'

Bezorgde burgers grijpen nu vaker zelf in, zij vinden de politie niet snel genoeg. Sitalsing zegt erop te sturen dat de politie op tijd aanwezig is. ""Dat lukt, maar wat ik ook merk is dat het ongeduld van de samenleving zijn grenzen kent. Dat maakt ook dat burgerwachten ontstaan zijn en dat mensen ook sneller geneigd zijn een grens over te gaan.""

Er rijden in ieder geval twee eenheden rond in het gebied, zegt de politiechef. ""Er zijn ook buurtcoaches en handhavers vanuit de gemeente in dat gebied."" Hij benadrukt dat als er een incident is, andere eenheden kunnen bijspringen. Al is alleen maar 'meer politie erin stoppen' niet het antwoord volgens hem: ""Er moet ook naar andere oplossingen gezocht worden.""

Vragen? Stel ze!

Asielcrisis
                        395 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789904,"PVV-kiezers willen hun partij graag in het nieuwe kabinet, voor achterban CDA en ChristenUnie hoeft meeregeren niet zo nodig",EenVandaag,2023-11-13,"Een ruime meerderheid van de PVV-stemmers ziet haar partij na de verkiezingen het liefst in het kabinet. Kiezers van het CDA en de ChristenUnie zijn, na jaren meeregeren, niet meer zo enthousiast over een deelname in de coalitie.

Dat blijkt uit onderzoek van EenVandaag onder bijna 25.000 leden van het Opiniepanel. Voor de meeste partijen geldt dat een meerderheid van de kiezers haar partij liever in het kabinet ziet dan in de oppositie. In totaal hebben 8 op de 10 ondervraagden (80 procent) hier een voorkeur voor, ten opzichte van maar 8 procent die voor de oppositie gaat.

PVV'ers willen meer invloed op beleid

Ook onder de aanhang van de PVV is de voorkeur voor het kabinet relatief hoog: bijna 9 op 10 (89 procent) willen dat de partij van Geert Wilders na de volgende verkiezingen meedoet in een coalitie.

Dat zou onderhand tijd worden, zo laten PVV-kiezers in het panel weten. Zij willen dat hun partij meer invloed gaat uitoefenen op het beleid. ""Meeregeren is beter dan genegeerd worden in de oppositie.""

'Te lang uitgesloten'

De PVV-kiezers vinden dat hun partij te lang is uitgesloten door andere partijen. Toch klinkt er vanuit het panel ook kritiek op de rol die de PVV zelf in de afgelopen vier kabinetten heeft gespeeld. Naar hun mening blijft die tot nu toe vooral beperkt tot het tegenhouden van plannen via de Tweede Kamer.

Vanuit de oppositie heeft Wilders wat hen betreft te weinig van zijn plannen kunnen realiseren. ""Het is tijd voor Wilders om verantwoordelijkheid te nemen"", laat een van de panelleden optekenen.

Water bij de wijn

Toch lijkt die invloedrijke positie in de coalitie niet direct binnen handbereik. Hoewel de kiezers van potentiële coalitiepartners VVD en NSC openstaan voor een samenwerking met de PVV, lijken de partijleiders daar minder happig op te zijn. Pieter Omtzigt (NSC) sluit een coalitie met de PVV uit. Dilan Yesilgöz (VVD) kwam tijdens het NOS-radiodebat hard in aanvaring met Wilders, maar laat de deur nog op een nog op een kier staan.

Voor een kans om mee te regeren is het dus nodig om wat water bij de wijn te doen, zo zien ook de PVV-aanhangers. Ook als dat leidt tot samenwerkingen met partijen die zij minder zien zitten. ""Ik ben tegen de VVD, maar als het niet anders kan, zul je compromissen moeten sluiten"", aldus een panellid.

CDA en ChristenUnie terughoudend

Een heel ander geluid komt uit de achterbannen van het CDA en de ChristenUnie. Beide partijen maakten in de laatste twee kabinetten nog deel uit van de coalitie, maar bij een volgend kabinet ziet een minderheid van hun kiezers dat nog zitten: onder de CDA-aanhangers is minder dan de helft (48 procent) voorstander van deelname in het kabinet, bij de ChristenUnie (34 procent) slechts een derde.

Met name CDA-kiezers vinden dat hun partij te veel schade heeft opgelopen tijdens de Rutte-periode. Waar de partij in het vorige kabinet nog 14 zetels bekleedde, zijn daar in de laatste peiling van over. ""We hebben jarenlang de 'kar' getrokken in Nederland. Ook in de moeilijke coronajaren. Daar krijgen we nu de rekening van gepresenteerd"", zegt een kiezer uit het panel.

Terug naar het eigen geluid

Een periode in de oppositie klinkt daarmee voor beide partijen op dit moment aantrekkelijk. Onder CDA-kiezers geeft een derde (33 procent) de voorkeur aan een rol in de oppositie, bij de ChristenUnie is dat zelfs 4 op de 10 (40 procent).

Zij omschrijven een deelname aan de coalitie als kleine partij als 'uitputtend', en denken dat een tijd in de oppositie kan helpen om het eigen geluid weer scherper te vertolken.

Herstelperiode

Ook bij de kiezers van het CDA klinkt de behoefte aan een herstelperiode. Een aantal jaar in de Tweede Kamer zou volgens hen Henri Bontenbal de tijd geven om meters te maken als fractievoorzitter, en de partij opnieuw op te bouwen.

""In de coalitie kun je meer bereiken, maar moet je het compromis steeds uitleggen. Nu een tijdje het CDA-verhaal uitleggen zou fijner zijn"", laat een van de panelleden weten.

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-13
42789908,Carmen heeft een handicap en weet niet op welke partij ze moet stemmen: 'Maakt me verdrietig dat mensen met een beperking onzichtbaar lijken',EenVandaag,2023-11-12,"Bijna onzichtbaar. Zo voelt Carmen Vukman zich in de programma's van veel partijen die meedoen aan de Tweede Kamerverkiezingen. Mensen met een beperking, zoals zij heeft, worden niet zo vaak genoemd als ze zou willen. ""Ik wil niet de uitzondering zijn.""

De 29-jarige Carmen heeft diastrofe dysplasie, een unieke vorm van dwerggroei. Met haar 1 meter en 3 centimeter komt ze bij een persoon met een gemiddelde lengte tot aan de heup. Een van de symptomen van haar beperking is kraakbeenslijtage en dat zorgt voor steeds meer pijn, vertelt ze.

'Zwemmen of verzuipen'

Wat haar beperking voor Carmen betekent? ""Het maakt me uiteraard tot wie ik ben geworden. Ik had twee opties: zwemmen of verzuipen. Ik koos voor zwemmen. Doorzetten en net dat stapje harder zetten. Mijn beperking zorgt ervoor dat ik meer levenservaring heb dan de meeste mensen van mijn leeftijd. Dat ik meer nadenk over wat ik belangrijk vind in het leven"", vertelt ze.

""Ik voel altijd een soort 'haast', omdat ik niet weet hoelang ik nog kan blijven lopen en hoelang de pijn nog te dragen is met de pijnstillers die ik nu slik.""

'Zij zien mijn beperking niet'

Ook uit haar werk probeert ze zoveel mogelijk te halen. Als psycho- en dramatherapeut begeleidt ze koppels en gezinnen in de specialistische ggz. Daarnaast doet als zzp'er sprekersklussen en geeft ze les aan psychiaters, seksuologen en psychotherapeuten.

""Zij zien niet mijn beperking, maar een deskundige speelse therapeut van wie ze willen leren. Dat vind ik het mooiste wat er is.""

Afhankelijk van zorg

Zelf kan Carmen haar handicap niet negeren, hoe graag ze dat soms ook zou doen. ""Ik kan wel zeggen 'ik voel me niet gehandicapt', maar wanneer ik 's ochtends opsta en op mijn telefoon kijk in de hoop dat mijn zorg voor die dag niet heeft afgezegd, voel ik me best gehandicapt.""

Ze is 24 uur per dag afhankelijk van fysieke zorg, legt ze uit. ""Zeggen zij af, dan moet ook ik mijn dag afzeggen."" In zo'n geval belt ze een familielid of haar partner, maar die kunnen niet altijd mee naar haar klussen. ""Dan moet ik thuisblijven en voel ik me ineens ontzettend gehandicapt.""

Sociaal vangnet

Carmen wil ook niet dat haar dierbaren haar verzorgenden worden. ""Natuurlijk helpt mijn partner me wel eens, maar we hebben de afspraak dat zij niet mijn vaste hulp wordt. Dat zou niet bevorderlijk zijn voor onze relatie"", daar is ze van overtuigd.

Ondanks dat ze zich soms bezwaard voelt als ze om hulp moet vragen, staan Carmens moeder, zusje en tante altijd voor haar klaar, vertelt ze. ""Dat geeft me een heel veilig gevoel. Ik heb een sociaal vangnet, maar besef ook dat niet ieder persoon met een beperking dat heeft.""

Persoonsgebonden budget

Carmen en andere mensen met een handicap kunnen aanspraak maken op het persoonsgebonden budget (pgb). Dat is een bedrag waarmee iemand zelf zorg of ondersteuning kan inkopen. Aan de ene kant is Carmen blij met dit systeem.

""Daardoor heb ik een aantal zorgverleners die er alles aan doen om zo flexibel mogelijk met mij mee te bewegen. Maar er komt ook heel veel administratief werk bij kijken. Steeds moet je aantonen dat je er nog recht op hebt. En als het geld op is is het op. Het is altijd een gepuzzel wie ik wanneer kan inzetten en wanneer ik zorg moet vragen van mijn geliefde of mijn moeder die hiervoor geen uren kunnen schrijven.""

'Onzichtbaar in programma's'

En nu komen de Tweede Kamerverkiezingen eraan, waarbij iedere Nederlander een stem uit mag brengen voor de volksvertegenwoordiger in wie diegene de meeste vertrouwen heeft. Maar Carmen heeft geen idee wie ze aan moet kruisen op 22 november.

""Ik heb alle partijprogramma's gelezen. Het maakt me verdrietig dat mensen met een beperking zo onzichtbaar zijn in de programma's. Als we al even genoemd worden - in het kader van pgb of het VN-verdrag Handicap - is het minimaal"", volgens Carmen. Ze bekijkt de verkiezingsdebatten die nu op tv zijn met veel aandacht. ""Als ik het woord 'bestaanszekerheid' hoor, zit ik op het puntje van mijn stoel: komen mensen met een beperking nu wel voorbij? Maar nee, nauwelijks. Terwijl wij al jaren geen bestaanszekerheid hebben als je kijkt wat dat volgens artikel 20 van de grondwet inhoudt: je geen zorgen hoeven maken over morgen.""

Elektrische auto's en plastic taks

Ook in thema's die op het eerste gezicht niet te maken hebben met gehandicaptenzaken, ziet Carmen achteruitgang voor mensen met een beperking. ""Klimaat is bijvoorbeeld een belangrijk thema op de agenda. Elektrische auto's zijn goed voor het klimaat, maar ik vraag me af of wordt gedacht aan mensen die aangepaste auto's nodig hebben. Worden die ook gemaakt in een elektrische variant? Zijn die aan te passen, zoals we dat kunnen met de huidige auto's waar we in rijden? Is dat niet te ingewikkeld met die ingebouwde computers?""

De toeslag op plastic producten is een ander voorbeeld: ""Goed voor het milieu, maar niet voor mensen die van plastic rietjes afhankelijk zijn voor eten of drinken."" Al wil de Tweede Kamer daar inmiddels alweer vanaf. Op 17 oktober steunde een Kamermeerderheid het voorstel van de SP om de 'plastictaks' zo snel mogelijk weer af te schaffen.

'Helaas, jij bent al arbeidsongeschikt'

In het nieuwe jaar worden veel dingen duurder voor mensen met een handicap. De eigen bijdrage voor hulp of ondersteuning uit de Wet maatschappelijke ondersteuning (Wmo) stijgt in 2024 naar 20,60 euro per maand. In 2023 was dat 19 euro per maand. Carmen maakt zich vooral druk over de inkomensafhankelijke eigen bijdrage voor mensen met een pgb. ""Zorg krijgen voelt daardoor als een boete"", vertelt ze. 

Ook over de plannen van het demissionaire kabinet om de arbeidsongeschiktheidsverzekering verplicht te maken voor zzp'ers is ze niet te spreken. ""Voor mensen met een handicap is die onbetaalbaar of onmogelijk, want verzekeringen zeggen: 'Helaas, jij bent al arbeidsongeschikt.'

Warme douche als luxe

En dan zijn er nog de stijgende kosten waar iedere Nederlander mee te maken krijgt, maar mensen met een beperking in veel gevallen nog net iets meer: de stijgende zorgpremie en de energierekening, waar we volgens vergelijkingssite Energievergelijk.nl in 2024 171 euro meer voor gaan betalen dan in 2023.

""Een warme douche tegen gewrichtspijn wordt een luxe. Een elektrische rolstoel opladen hartstikke duur. Hoe gaan wij als gehandicapten nog 'gewoon' mee kunnen doen?"", vraagt Carmen zich af.

Geen concrete plannen

""Natuurlijk staan op de kieslijsten kandidaten die zich hard maken voor mensen met een beperking"", erkent Carmen. ""Denk aan Lisa Westerveld van GroenLinks-PvdA. Maar van bepaalde verduurzamingsmaatregelen van die partij raak ik dan weer in paniek, omdat daarin geen rekening wordt gehouden met de gevolgen voor mensen met een handicap"", zegt Carmen.

Ook de BBB, VVD en het CDA doen goede pogingen in hun programma's, vindt Carmen. ""Zoals een financieel vangnet voor pgb-werknemers, 'normaal mee kunnen doen als vanzelfsprekendheid', en meer oog en budget naar de zorgsector. Maar het zijn geen concrete plannen. Dat maakt me onzeker: waar doe ik goed aan? Waar doet deze groep goed aan?""

'Benoem deze groep'

Wat de politiek anders kan doen? ""Begin met deze groep mensen (Nederlanders met een handicap, red.) te benoemen. En bekijk bij voorstellen voor het grote geheel, bijvoorbeeld in het kader van verduurzaming, wat de consequenties zijn voor deze groep.""

""Wij willen niet de uitzondering zijn. We willen dat een algemene wet ook voor ons werkt.""

Praten over, maar niet met

Wat Carmen aansnijdt is herkenbaar voor veel mensen met een beperking, zegt Rick Brink. ""Erger kan het bijna niet, dan je niet gezien voelen"", vindt hij. Brink, die tot eind 2020 de officieuze minister van Gehandicaptenzaken was, houdt zich als CDA-fractievoorzitter in Overijssel en met zijn adviesbureau voor beleidsmakers nog altijd veel bezig met de belangen van mensen met een beperking.

""We hebben als Nederland onze handtekening gezet onder het VN-verdrag Handicap, maar leven het nog lang niet op alle punten na"", zegt hij. Een van de problemen, volgens hem? ""In de politiek wordt er gepraat over mensen met een handicap, maar veel te weinig met ze. Dan kom je nooit tot goede, passende oplossingen, waardoor deze toch al kwetsbare mensen zich niet gehoord voelen.""

Nieuw programma Binnenlandse Zaken

Persoonsgebonden budget, inclusief onderwijs, mantelzorg; je leest er wel over in de programma's van een aantal politieke partijen, zegt Brink. ""Maar hoe die plannen uiteindelijk uitgevoerd moeten worden, dat staat er in veel gevallen niet bij. Daar gaat het mis.""

Wel is hij te spreken over een nieuw programma van het ministerie van Binnenlandse Zaken en Koninkrijksrelaties (BZK), dat als doel heeft om meer mensen met een beperking in de politiek te krijgen. ""Er verandert dus wel iets, maar nog niet snel genoeg.""

Een diverse groep

Wat het lastig maakt, denkt Brink, is dat de groep mensen met een beperking - zo'n 2 miljoen mensen in Nederland - zo divers is. ""De ene persoon is slechtziend, de ander slechthorend, nog een ander zit in een rolstoel en weer een ander heeft psychische problemen.""

""Deze groepen hebben heel verschillende belangen. Dat maakt lobbyen moeilijker. Belangengroepen werken nog vaak langs elkaar heen.""

'Andere politieke wind nodig'

Het zou erg helpen als er na de Tweede Kamerverkiezingen een andere politieke wind gaat waaien dan de afgelopen jaren heeft gedaan, daar is Brink van overtuigd. ""We moeten af van het idee dat dingen alleen maar geld kosten. Als je aan de voorkant investeert in een baan voor iemand met een beperking, levert dat aan de achterkant hartstikke veel op. Voor die persoon en voor de samenleving.""

Brinks ideaalbeeld voor de toekomst? ""Dat mensen met een beperking in de politiek meepraten en -beslissen over alle zaken waar mensen zonder beperking over praten en beslissen. Dus niet alleen over gehandicaptenzaken, maar over elk thema dat de samenleving aangaat. Dan pas is er echt sprake van inclusie.""

'Ik blijf nog zweven'

Wat Carmen betreft kan dat niet snel genoeg gaan. Veel mensen met een beperking kunnen niet makkelijk naar buiten om te demonstreren voor hun rechten. ""Dat maakt dat we makkelijk te negeren zijn. Het kost ontzettend veel energie, die we ook kunnen steken in ons leven zo leuk mogelijk maken.""

""Wij willen net als iedereen een plek hebben in dit land, dat dat vanzelfsprekend is. En dat begint wat mij betreft met de partij die op 22 november de grootste wordt. Maar wie dat moet worden... Ik blijf nog even zweven.""

Partijprogramma's geanalyseerd

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789916,"'Stikstofplant' brandnetel belangrijk voor vlinders en andere insecten, maar niet voor zoveel als Caroline van der Plas beweert",EenVandaag,2023-11-10,"Staan ergens veel bramenstruiken of brandnetels, dan komt dat mogelijk omdat er op die plek veel stikstof terechtkomt. Maar focus eens niet zo op stikstof, zegt Van der Plas van BBB. ""Brandnetels zijn een bakermat voor 400 insecten- en vlindersoorten.""

Dat zei Caroline van der Plas van BBB vanmorgen in het Radio 1 Journaal. Brandnetels duiden op het neerdalen van stikstof en zijn goed voor de natuur. Maar zo goed voor vlinders en andere insecten als Van der Plas beweert, klopt niet.

30 in plaats van 400

Hoogleraar bodemfauna Matty Berg is er duidelijk over: brandnetels zijn geen bakermat voor vierhonderd insecten- en vlindersoorten. ""Wij verstaan onder 'bakermat', soorten die geheel of gedeeltelijk afhankelijk zijn van het voorkomen van brandnetel.""

Wat betreft vlinders, zijn ongeveer honderd soorten afhankelijk van de brandnetel, volgens Berg. ""En uit een Engelse studie leren we dat er ongeveer dertig andere soorten insecten zijn die geheel afhankelijk zijn van brandnetel. Dus raken we de brandnetel kwijt, dan zouden we deze dertig soorten ook kwijtraken"", vertelt Berg.

Brandnetel op stikstof-plek

Maar naast die dertig soorten zijn er wel nog eens zeventig soorten andere insecten die grotendeels afhankelijk zijn van de brandnetel, zegt expert Berg. ""Die zitten het liefst op brandnetel, maar die kunnen in principe wel overstappen op andere planten, als brandnetel niet meer aanwezig zou zijn.""

""Het klopt inderdaad dat brandnetels groeien op plekken waar veel stikstof is. ""Dat betekent eigenlijk dat ze ook vaak de enige soort zijn die daar dan nog nog voorkomt"", vertelt Berg. Ze halen stikstof ook uit de grond en nemen dat op in de stengel.

Grond veranderd

Marco Roos sluit zich aan bij expert Berg. Ook hij zegt dat er veel vlinder- en insectensoorten op de brandnetel leven, maar niet uitsluitend, zoals Van der Plas impliceerde door het woord 'bakermat' te gebruiken.

Dat er zoveel soorten van de brandnetel houden, is ook omdat ze tegenwoordig op heel veel plekken voorkomen. ""Twee derde van Nederland is arme zandgrond, die hebben we met veel mest tot landbouwgrondgebieden omgetoverd. En daar komen nu brandnetels volop voor, terwijl dat van oudsher niet zo was. Insecten profiteren daar nu van de brandnetel, terwijl ze die eerst niet tegen kwamen.""

Kaas, soep en kleding

Veel mensen hebben nog steeds een hekel aan brandnetels. Maar de plant is veelzijdiger dan je misschien denkt. ""Want naast dat rupsen zich er redelijk veilig wanen omdat vogels er niet goed bij kunnen, kun je er ook thee van maken, en soep en kaas.""

""En misschien kun je uit met de vezels uit stengels zelf wel kleding maken.""

Vragen? Stel ze!

Gerelateerde dossiers

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789923,"Assen verbouwt stadhuis voor 2,5 miljoen: 'Gelijkwaardigheid tussen medewerkers en burgers vergroten'",EenVandaag,2023-11-09,"Gemeente Assen legt 2,5 miljoen euro neer om in 2024 het gemeentehuis te verbouwen. Het doel: meer openheid vanuit de gemeente en daardoor meer vertrouwen in de overheid. Dat is namelijk flink afgezwakt de afgelopen jaren. 

Hoge balies in een grote aula moeten plaatsmaken voor een echt 'contactplein' met bijvoorbeeld statafels of zitjes, laat wethouder Jan Broekema weten.

'Veel gelijkwaardiger'

Bij de gemeente merken ze onvrede bij burgers, legt de wethouder uit. Het verschil tussen de gemeentemedewerker en de burger voelt bijvoorbeeld groot. ""Dat is zeker niet wat we willen uitstralen, en dat is ook niet hoe de medewerkers hier ook op dit moment aan de slag zijn. Maar het is wel een gevoel dat het oproept.""

De aula moet na de verbouwing iets heel anders uitstralen. ""Dat je daar een gesprek kan hebben, dat je daar je paspoort op kan halen en dat medewerkers en burgers gelijkwaardig zijn.""

Weinig vertrouwen in politiek

Op dit moment is het vertrouwen in de politiek op z'n laagst in 10 jaar tijd, blijkt uit onderzoek van het CBS. Dat is in Assen niet anders, merkt Broekema op. ""Wij zien hier ook lokaal vaak wat de consequenties zijn van zaken die ze in Den Haag bepalen. Welk effect ze hebben voor onze inwoners.""

Mensen maken zich zorgen, volgens Broekema. ""En dat zit, denk ik, vooral in: word ik wel gehoord? Tel ik mee? Wordt er naar mij geluisterd? Heb ik ook zelf invloed op mijn leven, op mijn omgeving? Op de dingen die gebeuren? Ja, en als dat heel lang niet gebeurt, dan haken mensen af.""

Verschil lokale en landelijke politiek

Volgens Broekema is er voor de inwoners weinig verschil tussen de lokale en landelijke politiek. ""Denk maar aan de toeslagenaffaire of aan de energiecrisis. Die effecten hebben wij hier lokaal gezien. Ik heb met inwoners gesproken die in alle ellende hebben gezeten.""

""En hebben wij gekeken, wat kunnen wij lokaal hier dan voor jou betekenen? Hoe kunnen wij dat oplossen?"" Vandaar dat het vertrouwen ook een centraal thema is in het bestuursakkoord van de gemeente. ""Om gewoon dichterbij onze inwoners te gaan staan.""

'Open en transparant'

Een transparanter gemeentehuis is dus één van de stappen die de gemeente wil zetten om het vertrouwen van de Assenaren te verbeteren. Naast een 'contactplein' in de aula, wordt ook gekeken naar de vergaderzalen.

Broekema: ""Die zitten op een andere verdieping, echt een beetje weggestopt. Daarvan zeggen we: dat hoort eigenlijk gewoon allemaal hier beneden. Dat is open, dat is transparant.""

Blik inwoners

Op straat lijken niet alle inwoners van Assen het eens te zijn met de plannen om het gemeentehuis te verbouwen. Zo zegt een inwoner: ""Mijn vriendin vindt het al een vissenkom daar. En dan 2,5 miljoen om het nog openbaarder te krijgen. Ik denk dat het weggegooid geld is.""

Een ander denkt dat er een andere oplossing kan zijn om de afstand tussen de inwoners en gemeente te verkleinen. ""Ik bedoel: als je daar dus iets gaat verbouwen, blijf je in dat gebouw zitten. Ik denk dat het veel belangrijker is dat de raadsleden en wethouders de wijken ingaan en daar praten met de inwoners.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789925,Steun rekeningrijden voor het eerst in jaren gedaald: 'We betalen al extra aan de benzinepomp',EenVandaag,2023-11-09,"Jarenlang was de steun voor rekeningrijden stabiel. Dit jaar neemt die af: iets meer dan de helft is voor de invoering van kilometerheffing. Onder mensen die dagelijks autorijden, is dat slechts een derde.

Dat blijkt uit onderzoek van EenVandaag onder ruim 26.000 leden van het Opiniepanel. Bij een kilometerheffing, ook wel rekeningrijden, betalen autogebruikers per gereden kilometer. Hoe meer je rijdt, hoe meer belasting je hierover betaalt.

Afnemend draagvlak

Het afnemende draagvlak voor deze maatregel lijkt samen te gaan met de flink gestegen prijzen van brandstof. ""Het zou een interessant idee zijn, als de benzineprijs een beetje normaal was"", laat een panellid weten.

Ook in de Tweede Kamer zijn de hoge brandstofprijzen al langere tijd onderwerp van discussie. Om de automobilisten tegemoet te komen, werd 27 oktober besloten om de accijnskorting op benzine, diesel en LPG met één jaar te verlengen.

Brandstofprijs blijft hoog, maar stijgt niet

Zonder ingrijpen zouden automobilisten vanaf 1 januari 2024 weer het volledige bedrag voor hun brandstof moeten betalen. Met de verlenging blijft de verwachte verhoging van 21 eurocent per liter benzine voorlopig uit.

In een eerdere peiling van EenVandaag gaf 54 procent al aan voorstander te zijn van die verlenging. Toch zijn de zorgen van automobilisten daarmee nog niet weggenomen. Ook met de accijnskorting geeft een vijfde (21 procent) aan in het afgelopen jaar al in de problemen te zijn gekomen met het betalen van brandstofprijzen.

Steun rekeningrijden neemt af

Door de hoge brandstofprijzen kunnen eventuele klimaatmaatregelen voor het autoverkeer op minder steun rekenen dan voorheen. Na de verkiezingen zal het nieuwe kabinet zich gaan buigen over de plannen van Rutte-IV voor de invoering van een kilometerheffing in 2030.

Door automobilisten meer te laten betalen naarmate zij vaker rijden, beoogt het kabinet de drukte op de wegen en de CO2-uitstoot te verminderen. Al jaren is er ruime steun voor dit idee, maar nu daalt dat.

Steun spitsheffing

Iets meer dan de helft (53 procent) van de ondervraagden is nog voorstander van dit plan. Onder mensen die dagelijks van hun auto gebruikmaken, ligt dit deel op een derde (36 procent).

Een alternatief op de kilometerheffing, waarbij alleen drukke tijdstippen of trajecten extra belast worden om files te verminderen, kan op nog minder steun rekenen. Een derde van de ondervraagden (32 procent) ziet zo'n spitsheffing zitten, onder dagelijkse automobilisten slechts een vijfde (22 procent).

'Werkende bevolking de dupe'

Met zulke hoge brandstofprijzen betaal je die heffing al aan de pomp, beargumenteren de tegenstanders uit het Opiniepanel. Ook vrezen zij dat de werkende bevolking uiteindelijk de dupe zal worden van extra heffingen over hun rijgedrag, met name in de spits.

Veel mensen zijn afhankelijk van hun auto om op werk te komen, en hebben lang niet altijd de keuze om buiten de spits te rijden, zo geven ze aan. Daarnaast denken sommige deelnemers dat een kilometerheffing mensen in de regio harder zal treffen dan in de grote steden.

'Geen trein om het kwartier'

Wie verderaf woont, moet vaak langere afstanden afleggen met de auto en heeft minder of geen beschikking over het openbaar vervoer. ""We hebben niet zoals in de Randstad om het kwartier een trein, metro of bus"", laat een panellid weten.

Toch is een groter deel van de ondervraagden (53 procent) nog steeds vóór de invoer van een kilometerheffing. ""De auto is een grote vervuiler, dus moeten we bescheidener worden in ons rijgedrag"", laat een voorstander uit het Opiniepanel weten.

Financiële prikkel

Een financiële rem is volgens voorstanders van de kilometerheffing de beste prikkel om mensen te laten kiezen voor minder autogebruik. Wel stellen de voorstanders een aantal duidelijke voorwaarden aan een kilometer- of spitsheffing.

De overheid moet volgens hen meer investeren in het openbaar vervoer: dat moet sneller, efficiënter, en betaalbaarder, zodat mensen vaker de auto kunnen laten staan. Ook werkgevers kunnen hieraan bijdragen, met flexibele werktijden en vaker de optie om thuis te werken.

VVD-stemmers vóór rekeningrijden

In hun verkiezingsprogramma laat de VVD weten ook onder Dilan Yesilgöz voor de invoer van een kilometerheffing te zijn. Daarmee trekt de huidige regeringspartij de lijn van het demissionaire kabinet door: waar de VVD zich lang tegen rekeningrijden verzette, ging het onder Rutte-IV toch overstag.

VVD-kiezers waren al langer voorstander van dit idee, en ook in de aanloop naar de komende Tweede Kamerverkiezingen ziet ruim de helft (59 procent) van hen dit idee nog zitten. Nog hoger is het draagvlak voor rekeningrijden onder de aanhang van de linkse partijen: GroenLinks-PvdA, Volt, Partij voor de Dieren, de ChristenUnie en D66.

Meer zorgen over klimaatmaatregelen

De meeste weerstand is terug te vinden onder de aanhang van de meer rechts-conservatieve partijen: FVD, SGP, PVV, en JA21. Het afgenomen draagvlak voor rekeningrijden staat niet op zichzelf.

Hoewel de helft (53 procent) zich nog steeds (redelijk) veel zorgen maakt over de gevolgen van wereldwijde klimaatverandering voor Nederland, zijn de zorgen over klimaatmaatregelen voor het eerst in vier jaar tijd nóg hoger. Zes op de tien (61 procent) vrezen de gevolgen van mogelijke klimaatmaatregelen vanuit de overheid voor hun persoonlijke situatie.

Verantwoordelijkheid overheid en bedrijfsleven

Dat wil niet zeggen dat er geen steun meer is voor de gestelde klimaatdoelen. Ruim de helft (57 procent) van de ondervraagden is voor het behalen van het klimaatdoel voor 2030. In dit jaar zou de CO2-uitstoot in Nederland gehalveerd moeten zijn ten opzichte van 1990.

Alleen zien zij dit eerder als een verantwoordelijkheid voor de overheid en het bedrijfsleven: slechts een derde (36 procent) heeft er begrip voor als burgers zelf ook financieel moeten bijdragen aan het behalen van de klimaatdoelen.

Over dit onderzoek

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42791975,Dit kan een nieuw kabinet doen om woningbouw aan te jagen,NOS.nl,2023-11-19,"Leen Kraniotis

redacteur economie

Leen Kraniotis

redacteur economie

Er is een groot tekort aan woningen in Nederland en dat is een van de belangrijkste thema's bij de komende Tweede Kamerverkiezingen. Zo'n beetje alle partijen vinden dat er snel meer nieuwe huizen gebouwd moeten worden.

Die 390.000 huizen die er te weinig zijn, staan er natuurlijk niet zomaar. Experts laten hun licht schijnen over wat een nieuw kabinet kan doen om de woningbouw te stimuleren, aan de hand van vier problemen.

Probleem 1: lange wachtlijsten voor te weinig sociale huurwoningen

Corporaties moeten meer geld overhouden, zodat ze meer kunnen bouwen, vinden verschillende deskundigen. Daarvoor zou de vennootschapsbelasting voor corporaties afgeschaft kunnen worden. ""Zo'n beetje als enige land in Europa belast Nederland de clubs die goedkope huurwoningen bouwen. In andere landen krijgen die juist subsidie, dus dat is een raar verhaal"", zegt Frank Wassenberg van kennisnetwerk Platform31.

De belastingen voor corporaties zijn sinds dit jaar al verlaagd aangezien de verhuurdersheffing, die in 2013 werd ingevoerd, nu is afgeschaft. Dat scheelt corporaties zo'n 1,7 miljard euro per jaar. Afschaffing van de vennootschapsbelasting zou ze nog eens zo'n 1,1 miljard schelen.

""De vennootschapsbelasting is al een tijd een doorn in het oog van corporaties"", zegt Berry Blijie van onderzoeksbureau ABF Research. ""Het is ook een beetje raar dat organisaties zonder winstoogmerk door zo'n belasting hun werk niet goed kunnen doen."" Peter Boelhouwer, hoogleraar woningmarkt TU Delft, is het daarmee eens: ""Geef corporaties meer financiële ruimte"".

Probleem 2: grondeigenaren wachten af

Meerdere experts stippen aan dat grondeigenaren vanwege de dip in de nieuwbouwmarkt wachten op betere tijden, waarin ze meer geld kunnen krijgen voor hun grond. Daar is volgens hen iets aan te doen. ""Zoals de invoering van een belasting voor grond die je onbebouwd laat"", zegt Madeline Buijs, econoom bij vastgoedadviesbureau Colliers. ""Dan wordt het aantrekkelijker om niet te wachten met bouwen.""

Woningmarkteconoom Stefan Groot van Rabobank denkt ook aan grondmaatregelen, zoals invoering van een zogeheten planbatenheffing, een belasting op waardestijging bij een bestemmingswijziging van grond. ""Die voer je niet zomaar in. Maar als je hem nu aankondigt, weten grondeigenaren dat daardoor de opbrengst van hun grond gaat dalen in de toekomst en zullen ze nu eerder woningbouw door laten gaan.""

Probleem 3: onduidelijkheid voor investeerders in huurwoningen

Dan de vrijehuursector. Volgens Mirjam Bani, econoom commercieel vastgoed bij ING, wachten investeerders en bouwers nu af, mede vanwege onduidelijkheid of de plannen van minister De Jonge voor maximumhuren doorgaan. De Eerste Kamer en de nieuwe Tweede Kamer moeten daar na de verkiezingen nog over stemmen.

""Investeerders kunnen nu moeilijk een rekensom maken hoeveel huur hun woningen straks opleveren."" Duidelijkheid daarover is dus geboden, vindt ze. Ze denkt dat de plannen het voor investeerders niet makkelijker maken om meer woningen te bouwen. ""Investeerders hebben al te maken met flink hogere rentes, wat ook al niet meehelpt om het woningtekort op te lossen.""

""Zorg zo spoedig mogelijk voor zekerheid hierover"", vindt Paul Bisschop, bouweconoom bij ABN Amro. ""De onzekerheid is voor buitenlandse investeerders een reden om minder te investeren in de bouw van huurwoningen.""

Probleem 4: nieuwbouw is (te) duur

Nieuwbouwwoningen zijn vergeleken met bestaande bouw vaak duur. Er zijn daarom oproepen om de btw op nieuwbouw te verlagen, zodat die woningen goedkoper worden en daarmee aantrekkelijker voor kopers.

""Dat is niet de beste optie, want bij een btw-verlaging is de prikkel bij dure woningen hoger dan bij goedkopere"", zegt Stefan Groot van Rabobank. De btw op een nieuwbouwhuis is nu 21 procent. Groot ziet wel iets in een vaste tijdelijke subsidie voor alle nieuwbouwwoningen van bijvoorbeeld enkele tienduizenden euro's.

Hoogleraar Boelhouwer denkt aan een fonds van 3 tot 5 miljard euro per jaar om woningbouw te stimuleren. ""Dat kan bijvoorbeeld in de vorm van het aanleggen van infrastructuur op plekken waar woningen moeten komen."" Voor gemeenten en projectontwikkelaars zijn zulke projecten vervolgens makkelijker rond te rekenen.

Verschillende experts vinden wel dat er gewaakt moet worden dat overheidsgeld om de bouw te stimuleren terechtkomt bij grondeigenaren als extra winst. ""De markt moet nu ook zijn verlies nemen"", zegt ABN Amro-econoom Bisschop. ""Het is een dilemma"", zegt Groot. ""Hoe meer geld de overheid beschikbaar stelt, hoe beter de bouw op peil blijft. Maar ook hoe minder grondeigenaren verliezen nemen en plannen aanpassen. Grondprijzen zullen ook moeten dalen.""",2023-01-01,2023-11-01,2023-11-13
42789932,Onvrede bij kiezers over niet laten doorrekenen van verkiezingsprogramma's: 'Je wordt misleid als kiezer',EenVandaag,2023-11-08,"Een recordaantal partijen laat haar verkiezingsprogramma niet doorrekenen. Toch vindt een flink deel van hun kiezers dat wel belangrijk. Stemmers op NSC, SP en Partij voor de Dieren zeggen dat zelfs in meerderheid.

Dat blijkt uit onderzoek van EenVandaag onder ruim 24.000 kiezers uit het Opiniepanel, in aanloop naar de publicatie van de doorrekeningen van de verkiezingsprogramma's door het Centraal Planbureau (CPB) vandaag.

Haalbaarheid plannen

Sinds de verkiezingen van 1986 is het traditie geworden dat partijen hun programma's laten doorrekenen, met als doel de kiezer inzicht te geven in de haalbaarheid van de plannen.

Maar aan die traditie hechten partijen steeds minder waarde: nog nooit leverden er zoveel hun programma niet in bij het CPB. Onder meer NSC, BBB, SP, Partij voor de Dieren, PVV, DENK en BVNL haken om verschillende redenen af. Tot onvrede van een flink deel van hun kiezers.

Doorrekening wél belangrijk

Zo zegt een meerderheid van de kiezers van Partij voor de Dieren (69 procent), NSC (60 procent) en SP (59 procent) het redelijk tot heel belangrijk te vinden dat plannen van hun partij worden doorgerekend. Een NSC-kiezer schrijft daarover: ""Omtzigt zal zijn redenen wel hebben, maar nu weet ik niet hoe haalbaar zijn plannen zijn. Ik had gehoopt dat hij met het CPB om tafel ging om te kijken wat wel doorberekend kon worden.""

Pieter Omtzigt (NSC) noemde gebrek aan tijd en kritiek op de modellen als redenen om geen spreadsheets in te leveren bij het CPB. Naast begrip is er bij kiezers ook onvrede: ""Je kan in overleg gaan met het CPB over aannames en modellen"", zegt een andere NSC-kiezer. ""Een doorrekening zegt niet alles, maar het weigeren zegt wel veel.""

SP-kiezers vóór doorrekenen

Ook in de achterban van de SP klinkt kritiek op het niet laten doorrekenen van het verkiezingsprogramma. SP-leider Lilian Marijnissen vond dat het CPB te veel keek naar kosten. Verkiezingen moeten volgens haar een 'ideeënstrijd en geen boekhoudersdebat' zijn.

Maar daar denken de meeste van haar kiezers toch anders over. ""Zonder doorrekenen word je als kiezer misleid. Voor de verkiezingen komen ze met leuke plannen, na de verkiezingen worden die leuke plannen weer van tafel geveegd"", zegt een SP-stemmer.

'Beloftes worden niet nagekomen'

De Partij voor de Dieren heeft vergelijkbare kritiek op het CPB, maar ook die kiezers hechten in ruime meerderheid toch waarde aan het doorrekenen van plannen. Een PvdD-kiezer: ""Veel kiezers in Nederland zijn makkelijk om te halen met grote beloftes, maar in de praktijk worden die beloftes lang niet altijd nagekomen.""

Van de PvdD-kiezers is bijna de helft (47 procent) het eens met de stelling 'Partijen die hun plannen niet laten doorrekenen, misleiden de kiezer met beloftes die niet waargemaakt kunnen worden'.

PVV, FVD en BBB wantrouwig

Ook in de achterbannen van FVD (47 procent), PVV (46 procent) en BBB (39 procent) zegt een grote groep kiezers waarde te hechten aan een doorrekening van het verkiezingsprogramma. Een PVV-kiezer: ""Ik wil weten wat het betekent voor de portemonnee van Nederland. Ook al heb ik niet zoveel vertrouwen in die berekeningen.""

Dat laatste is de voornaamste reden voor deze partijen om af te zien van het opsturen van de plannen naar het CPB. Hoewel het doorrekenen in ieder geval voor een deel wenselijk is, vertrouwen de meeste kiezers van de PVV (67 procent), FVD (57 procent) en BBB (54 procent) de berekeningen van het CPB niet. Daarin zijn kiezers van deze partijen anders dan die van NSC, SP en PvdD, die wat meer vertrouwen hebben in het planbureau.

Over dit onderzoek

Vragen? Stel ze!

Tweede Kamerverkiezingen 2023
                        112 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789937,Burgemeester Scholtze van Drimmelen is strijdbaar na tweede bedreiging in korte tijd: 'We moeten een grens stellen',EenVandaag,2023-11-07,"Uit het niets werd burgemeester Boy Scholtze van Drimmelen bedreigd. De 76-jarige verdachte probeerde de burgemeester (32) aan te rijden bij het gemeentehuis en beledigde hem om zijn geaardheid. Hij wil deze situaties niet meer onder het tapijt vegen.

""Ik kan niet herhalen wat de man precies zei"", vertelt Scholtze, die net op tijd voor de auto opzij was gesprongen. De man stapte vervolgens uit en beledigde de burgemeester. ""Ik kan wel vertellen dat het echt heel grof was en dat de grens wel echt overschreden werd.""

Discriminatie

De teksten kunnen volgens Scholtze betiteld worden als een vorm van discriminatie. ""Er werd ook naar mijn geaardheid gerefereerd op een nogal afkeurende manier.""

Er is ondertussen meervoudige aangifte gedaan van bedreiging, belediging, discriminatie en poging tot zware mishandeling. Huisvredebreuk wordt ook aan het rijtje toegevoegd, omdat de man al een gebiedsverbod had rond het gemeentehuis.

Grens stellen

Het incident staat los van een steen die Scholtze door zijn woonruit kreeg toen hij er net 3 dagen woonde. Maar beide incidenten raken hem 'natuurlijk ontzettend', vertelt hij. ""Maar tegelijkertijd maakt het me ook strijdbaar. Niet alleen als mens, maar ook als burgemeester. We moeten deze grens stellen met elkaar in Nederland.""

""Het kan niet zo zijn dat mensen die zich iedere dag inzetten voor het openbaar bestuur of publieke zaken, of dat nu bestuurders zijn of hulpverleners of medewerkers van de servicebalie. Zij mogen niet blootgesteld worden aan agressie, geweld, intimidatie of discriminatie.""

Impact op familie en vrienden

Scholtze treedt in de publiciteit omdat hij vindt dat 'we dit punt met elkaar moeten maken.' ""In de basis denk ik dat deze incidenten wijzen op de verharding van de samenleving. Het gaat om de manier waarom wij omgaan met mensen die zich inzetten voor de publieke zaak. In dit geval komt daar nog een vorm van discriminatie op basis van geaardheid bij.""

De burgemeester krijgt veel steunbetuigingen van bewoners en collega's. ""Ik weet dat deze actie tegen de burgemeester gericht is"", vervolgt hij. ""Maar voor mijn partner mijn en mijn ouders is het tegen mijn persoon. Dan valt dat woordje burgemeester weg. En dat heeft gewoon impact. Je wil niet dat zij zich zorgen moeten maken.""

Hoe nu verder

Als oplossing ziet Scholtze dat dit soort problemen meer bespreekbaar moeten worden. ""Het ministerie van Binnenlandse Zaken en vakverenigingen zijn daar volop me bezig. En dat is wel echt wat moet gebeuren.""

Hij is ervan overtuigd dat het kan worden aangepakt. ""Maar voorlopig moet ik inderdaad wel bewust zijn van wat ik zeg, waar ik ben en wat ik doe. Dat moet iedereen anno 2023.""

Vragen? Stel ze!

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-11-06
42789948,Van vage schets naar bijna echte foto: Gilles gebruikt AI om compositietekeningen om te toveren tot realistisch beeld,EenVandaag,2023-11-05,"Weinig details en onrealistische verhoudingen: het lijkt soms onmogelijk om echte mensen te zien in compositietekeningen. Gilles Vermeulen heeft daar iets op gevonden: met AI tovert hij de schetsen om tot realistische portretten. 

De Amerikaanse seriemoordenaar Zodiac Killer, een lid van de Belgische Bende van Nijvel en een ongeïdentificeerde vrouw, gevonden in een rivier. Allemaal zijn ze - de een beter dan de ander - door compositietekenaren op papier gezet. Deze schetsen pakt Vlaming Gilles Vermeulen (38) op om er vervolgens een realistisch beeld bij te maken.

Experimenteren met AI

Als creative developer is Gilles volop bezig met de mogelijkheden van kunstmatige intelligentie (AI). Waar het volgens hem door sommige mensen in zijn branche als een bedreiging wordt gezien, biedt het hem juist veel mogelijkheden. ""Het was altijd mijn jongensdroom om professioneel illustrator te worden, maar ik vond mezelf nooit goed genoeg. Maar plots, door die technologie, werd het allemaal veel realistischer.""

In het begin gebruikte Gilles AI vooral om portretten te maken van hemzelf en familieleden. ""Gewoon om te kijken hoe ik met tekst een beeld kon genereren. Ik probeerde dan speciale portretten te maken, die je niet zomaar met fotografie kunt bereiken.""

Huis vol schedels

Dat Gilles zich richt op de reconstructie van gezichten komt niet uit de lucht vallen. Zijn vader hield zich daar, na een opleiding tot forensisch tandarts, namelijk ook mee bezig. ""Hij heeft een opleiding gevolgd om gezichtsreconstructies te doen, op de schedel met klei.""

Op basis van de informatie die uit de schedel afgeleid kon worden, kon het gezicht dus nagemaakt worden. ""Het huis stond vaak vol met schedels die dan in verschillende stadia van afwerking tot een menselijk gezicht werden omgetoverd. Hij heeft voor musea bijvoorbeeld reconstructies gemaakt van Neandertalers op Neandertalerschedels.""

Bestaande schetsen

AI ontwikkelt snel en daardoor is ook de manier waarop Gilles ermee omgaat veranderd. Hij ontdekte een nieuw programma, waarmee hij niet alleen op basis van tekst, maar ook met bestaande schetsen beeld kon creëren.

Gilles: ""In het begin maakte ik schetsjes van bijvoorbeeld sneakers, kleedij of monsters. Dat was al wel fascinerend. Toen kwamen robotfoto's (Vlaams woord voor compositietekening, red.) ter sprake en dacht ik: wacht eens, het lijkt me fascinerend om te zien hoe zo'n robotfoto er in het echt uit zou zien.""

Bizarre 'robotfoto's'

Hij begon met het maken van realistische beelden op basis van compositieschetsen omdat hij dat komisch vond, vertelt Gilles. ""Wat je heel vaak tegenkomt zijn grappige robotfoto's waarvan je denkt: hoe kan die persoon die dit getekend heeft ooit aan zijn job zijn geraakt? Of hoe komt het dat die robotfoto er zo bizar uitziet?""

Denk aan een heel grote neus, hangende ogen of een bijzonder hoofddeksel. ""Het leek me fascinerend om zo'n bizarre robotfoto te pakken en de hypothetische vraag te stellen: stel dat deze robotfoto, hoe gek die er ook uitziet, super accuraat was, hoe zou dan de echte persoon er uitzien?""

'We hebben hem gevonden'

""Wat ik in het begin vooral deed, was die bizarre robotfoto's pakken en ze zo dicht mogelijk bij de schets houden. Om dan een beeld te genereren waarvan je zou zeggen: 'Ah ja, dat is die persoon'. Als je die robotfoto ernaast legt, dat je zegt: 'We hebben hem gevonden'."" Het is niet Gilles' doel om de zaken waarvoor de schetsen zijn gemaakt, op te lossen of een doorbraak te geven.

""De kans dat zo'n schets echt accuraat is, is heel klein. Er hangt veel af van: hoe goed heeft die getuige de persoon gezien? Hoe goed is die getuige in het beschrijven van die persoon? En de schetsartiest in het omzetten van al die data naar een schets? Ik besef al te goed dat het realistische beeld dat ik genereer, waarschijnlijk verre is van hoe de echte persoon eruit ziet.""

Ongeïdentificeerde slachtoffers

Voor nu ziet Gilles zijn project dus voornamelijk als hobby. Al geeft hij wel toe dat zijn werk 'niet volkomen nutteloos hoeft te zijn voor het oplossen van zaken'. ""Het plaatst de focus even terug op de zaak. Het laat je op een andere manier kijken naar de schets en doet mensen erover praten en nadenken.""

Daarbij worden niet alleen van daders, maar ook van ongeïdentificeerde slachtoffers compositieschetsen gemaakt. ""Als ze dan een goede schets kunnen maken, en alles wordt goed beschreven, dan kan ik me voorstellen dat zo'n realistische versie wel redelijk accuraat kan zijn en herkenning kan geven in bepaalde zaken.""

'Fantasie in je achterhoofd'

Een paar van de compositieschetsen die Gilles heeft gebruikt, komen uit de Identify Me campagne die in Nederland, België en Duitsland is opgezet om twaalf ongeïdentificeerde overleden vrouwen te identificeren. ""Als ik hen misschien nog een klein beetje een extra kans geef om geïdentificeerd te worden, al is het maar nul komma zoveel procent kans... Ik dacht: baadt het niet dan schaadt het niet.""

Gilles denkt dat de kans klein is dat er aan de hand van zijn werk echt een doorbraak komt in een zaak, maar een mooie fantasie blijft het wel. ""Dat zou heel chic zijn. Dat is gewoon zo een stoute fantasie in je achterhoofd, maar totaal niet iets wat ik beschouw"", zegt hij op z'n Vlaams.

Actieve moordzaak

Toch staat Gilles overal voor open met zijn project. ""Als er experts zouden zijn, forensische tekenaars enzo, die zeggen: 'Wij zien er mogelijkheden in', en die willen met mij samenwerken, verwelkom ik dat met open armen.""

Zijn werk is intussen al wel opgepakt door een Amerikaanse privé-detective, die bezig is met een lopende moordzaak. Het realistische beeld bij de compositieschets heeft Gilles die kant op gestuurd. ""Ik heb nog geen feedback gekregen, en weet niet of ze het inderdaad gaan gebruiken, maar het is een fascinerende gedachte dat die moordenaar het misschien in de media te zien krijgt en hard moet lachen, als het helemaal niet op hem lijkt"", grapt Gilles.

Vragen? Stel ze!

Kunstmatige Intelligentie
                        39 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42792005,Pieter Omtzigt wil toch premier worden,NOS.nl,2023-11-19,"Als NSC de grootste partij wordt bij de verkiezingen en er komt een kabinet met vakministers dan ""zou het eventueel kunnen"" dat lijsttrekker Pieter Omtzigt daar leiding aan gaat geven. Hij wil met andere woorden premier worden.",2023-01-01,2023-11-01,2023-11-13
42792006,Wie wordt de president van Argentinië?,NOS.nl,2023-11-19,Vandaag wordt beslist wie de nieuwe president van Argentinië wordt. Volgens peilingen is er sprake van een nek-aan-nekrace.,2023-01-01,2023-11-01,2023-11-13
42789963,Dit is waarom we willen weten wat bekende mensen vinden van zaken als de oorlog tussen Israël en Hamas,EenVandaag,2023-11-02,"Op social media hebben verschillende bekende personen zich uitgesproken over de oorlog tussen Israël en Hamas. De laatste jaren zie je steeds vaker dat deze groep zich uitspreekt bij grote, maatschappelijke thema's. En dat is zinvol, zeggen experts.

""Het is prettig als anderen het voortouw nemen in de meningsvorming. Zeker als het gaat over moeilijke onderwerpen met een lange geschiedenis, zoals bij Israël en Palestina"", zegt lector media, cultuur en burgerschap bij Hogeschool Inholland Joke Hermes.

Expertise op waarde schatten

""Als wij ons proberen te bedenken wat we moeten vinden van het gruwelijke conflict, waar start je dan? Als publieke personen zich uitspreken heb je een beginnetje. Dus we kunnen er wel degelijk baat bij hebben als bekende mensen zich uitspreken"", vertelt Hermes.

Maar dat betekent volgens haar niet dat iedereen met veel volgers zich uit moet spreken over ieder onderwerp. ""We hebben er niet zoveel aan als een beautyinfluencer zich uitspreekt over zaken als de pil, oorlog of covid. Dan wordt het gesprek niet voorzien van goede bronnen. We moeten ons best blijven doen om ieders expertise op waarde te schatten. En daar moeten we het gesprek over blijven voeren. Dat is burgerschap.""

Activisme door influencers

Dat grote sterren zich uitspreken is van alle tijden. Denk aan protestzangers als Bob Dylan en Boudewijn de Groot in de jaren 60 tegen de Koude Oorlog. Of aan Paul en Linda McCartney die in de jaren 70 de barricade opgingen voor dierenrechten. Maar de impact die activisme in de moderne tijd heeft, is nieuw. Dat heeft volgens Hermes alles te maken met social media en het nieuwe type beroemdheid dat daardoor is ontstaan: de influencer.

""Deze personen zijn niet bekend omdat ze ergens in uitblinken, zoals muzikanten of acteurs, maar omdat ze bekendheid hebben verworven online. Zij hebben hun marktwaarde opgebouwd door online aanwezig te zijn. Ze zijn bekend omdat ze bekend zijn"", legt Hermes uit.

Nuances missen

Marketing- en popcultuurexpert Rabia Sitabi houdt nauwlettend in de gaten wie zich nu wel en niet uitspreken over de oorlog tussen Israël en Hamas. ""Communicatieafdelingen en PR-teams werken overuren. Vooral om brandjes te blussen als celebs té snel iets posten, omdat ze de druk voelen om nu te reageren op de actualiteiten. Terwijl ze zelf nog niet goed geïnformeerd zijn en daardoor bepaalde nuances missen.""

""Vanuit het comfort van hun miljoenenwoningen is een bericht op social media snel geplaatst. Veel van deze personen hebben ongekende rijkdom. Een misstap raakt hen niet persoonlijk, ze raken op zijn hoogst een samenwerking met een bedrijf kwijt"", vervolgt ze. ""Maar het raakt de slachtoffers van een ramp wel, vooral als er misinformatie wordt verspreid op kanalen met miljoenen volgers.""

Misinformatie delen

Voorbeelden van beroemdheden die veel kritiek kregen zijn de modellen Gigi en Bella Hadid, die een Nederlandse moeder en Palestijnse vader hebben. ""Zij spreken zich uit voor Palestina en zijn daardoor wat branddeals verloren omdat de bedrijven waar zij mee werken niet hetzelfde standpunt innemen. Voor hen zijn hun morele en ethische standpunten belangrijker dan het geld dat ze nu mislopen"", zegt Sitabi.

Maar ze ziet ook dat sommige beroemdheden misinformatie verspreiden, vaak zonder het zelf te weten. ""Zanger Justin Bieber, actrice Jamie Lee Curtis en influencer Kylie Jenner hebben op Instagram foto's gedeeld waarin zij hun steun uitspraken voor Israël, met een foto erbij waar Palestijnse slachtoffers op te zien waren. Zij worden daar dan massaal op aangesproken.""

Gelegenheidsactivisme

Bekende Nederlanders zijn tot nu toe over het algemeen terughoudend in het verkondigen van hun standpunt in de oorlog tussen Israël en Hamas. Enkele weken geleden verraste acteur en schrijver Ramsey Nasr in de talkshow Khalid & Sophie de kijker met een column, waar duizenden reacties op kwamen vanuit binnen- en buitenland.

De boodschap van Nasr is volgens lector Hermes zo sterk omdat het zijn persoonlijke leefwereld raakt. De acteur heeft een Palestijnse vader en een Nederlandse moeder. ""En hij spreekt zich vaker uit. Het is geen gelegenheidsactivisme. Voor hem is het een integraal onderdeel van zijn publieke aanwezigheid. Hij is gedreven om dat te doen.""

Vandaag Inside

Een ander Nederlands voorbeeld is een uitspraak van Johan Derksen in Vandaag Inside. Daarin vertelde hij dat hij vindt dat Nederland 'slaafs achter de Joodse gemeenschap aanloopt'. ""We moeten ook niet vergeten dat de Joden er ook wel een beetje om gevraagd hebben. Die Palestijnen zijn echt als honden behandeld"", zei Derksen 2 dagen na de aanval op Hamas op Israël.

Die woorden werden de tv-persoonlijkheid niet in dank afgenomen. Op social media kreeg hij veel commentaar, ook vanuit zijn eigen achterban. In de uitzending van de dag erna liet Derksen weten inhoudelijk nog steeds achter zijn uitspraken te staan. Wel had hij naar eigen zeggen beter 'Israëlische regering' in plaats van 'Joden' kunnen zeggen.

Verwachtingspatronen

Er is ook sprake van een bepaald verwachtingspatroon, vertelt assistent professor Media & Popular Culture Simone Driessen. Zij onderzoekt voor de Erasmus Universiteit de relatie tussen fans en hun idolen.

""Als een celebrity zich normaal wel uitspreekt en nu stil blijft, stellen fans daar wel vragen over. Vooral bij jongere generaties speelt dit. Zij lijken zich meer bewust te zijn van het activisme in de wereld.""

Fans verliezen

Je uitspreken heeft ook een een keerzijde, vertelt de onderzoeker. Als de uitspraak van een bekende persoonlijkheid niet overeenkomt met jouw visie, kan dat hard binnenkomen. ""Een goed voorbeeld is Taylor Swift. Er werd lang over haar gedacht dat ze rechts-conservatief was, en ze had in die hoek ook veel fans. Toen zij progressiever en linkser bleek te zijn dan gedacht, trokken de conservatieve fans zich dat erg persoonlijk aan.""

Fans boycotten hun idool en er werden zelfs cd's van Swift verband, weet Driessen. ""Het zal een kleine impact hebben gemaakt op zo'n groot idool, maar die fans ben je dan toch kwijt. En fans zijn toch je inkomstenbron.""

Waarde van boodschap

Waar we volgens popcultuurexpert Sitabi echt niet omheen kunnen, is de impact die je ergens over uitspreken als bekend persoon daadwerkelijk heeft. Of het nu gaat om oorlog, racisme of het klimaat. ""Het is heel Nederlands om te zeggen dat de waarde van de uitspraken verloren gaan. Het motto is hier 'doe maar gewoon, dan doe je al gek genoeg', maar dat geldt niet voor de mensen die lijden.""

Vooral buiten onze landsgrenzen is de impact die uitspraken van bekende personen hebben goed te merken, ziet Sitabi. ""Internationaal worden mensen steeds strijdlustiger, de boodschap wordt luider. Mensen proberen elkaar te informeren en dat sijpelt in sommige gevallen ook door naar de politiek.""

Maatschappelijke verantwoordelijkheid

Maar hebben deze bekende mensen ook daadwerkelijk een maatschappelijke verantwoordelijkheid? ""Dat is een hele zware last die ze wordt toegeschreven"", zegt Hermes. ""En dat komt voort uit het gevoel dat wij, het publiek, ze groot hebben gemaakt. Zij verdienen door de fans en daardoor vindt men dat deze mensen ook iets terug moeten doen voor ons.""

De lector vervolgt: ""Maar daardoor wordt hen ook het recht ontnomen om iets níet te weten. Net zoals ieder 'normaal' persoon weleens iets niet weet. Die balans is soms zoek.""

Vragen? Stel ze!

Israëlisch-Palestijns conflict
                        71 artikelen
                    

Presentatoren

Pieter Jan Hagens

Rik van de Westelaken

Roos Moggré

Suzanne Bosman",2023-01-01,2023-11-01,2023-10-30
42792015,"Verkiezingsuitzending NOS Jeugdjournaal: een bonte bal, een quiz en een torentje",NOS.nl,2023-11-19,"Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Gaza kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. En een aantal politici liet zich ook van een andere kant zien.

Voor de speciale uitzending waren Dilan Yesilgöz (VVD), Frans Timmermans (PvdA/GroenLinks), Geert Wilders (PVV), Rob Jetten (D66), Caroline van der Plas (BBB) en Henri Bontenbal (CDA) uitgenodigd. ""Omdat ze veel zetels hebben of verwacht wordt dat ze er veel gaan krijgen"", klonk het. Opvallende afwezige was NSC-voorman Pieter Omtzigt: hij kon er niet bij zijn.

Geert Wilders, de lijsttrekker die bij kinderen het bekendst blijkt te zijn, was de enige van de zes die al eerder een verkiezingsuitzending had bijgewoond. Hij noemde het ""één van de leukste dingen van de campagne"". ""Je doet dingen die je anders niet doet, dus ik ben benieuwd wat het vandaag weer allemaal wordt"", zei hij.

Bekijk hier de samenvatting van de uitzending: 

Alle lijsttrekkers moesten zich voorstellen en als ze dat gedaan hadden, moesten ze een meerkleurige bal naar de volgende gooien. Niet geheel toevallig was daarom Henri Bontenbal als eerst aan de beurt: hij zei dat hij het erg leuk vond om muziek te maken (hij speelt piano, orgel en een beetje saxofoon).

Iedere lijsttrekker kreeg de tijd om de eigen partij aan te prijzen met een zogenoemd ""verkooppraatje"", maar er was ook tijd om persoonlijke vragen te beantwoorden. Zo weten we nu dat als Bontenbal 1 miljoen euro had, hij geld zou investeren in een bedrijf dat met duurzame energie bezig is. Hij zou niet minder gaan werken, omdat hij werken daarvoor te leuk vindt.

Timmermans werd gevraagd wat zijn grootste angst is. Daar hoefde hij niet lang over na te denken: ""Dat er iets met je kinderen of kleinkinderen gebeurt."" En hoe gaat Yesilgöz ermee om als ze een blunder maakt? ""Ik kan wel het hardste om mijzelf lachen, misschien ga je dat zo meteen wel zien!""

De kreet van Ronaldo

Rob Jetten moest uitleggen waarom hij het zo belangrijk vindt dat iedereen zichzelf kan zijn. Hij vertelde dat het voor hem vanwege zijn geaardheid moeilijk was om zichzelf te zijn op school. ""Daar schaamde ik me heel erg voor en ik durfde er niet over te praten, omdat ik bang was om gepest te worden."" Daarom is het belangrijk om het te bespreken als je gepest wordt, benadrukte Jetten.

Ook was er tijd voor een quiz, waarvoor de lijsttrekkers twee teams moesten vormen. Na een korte aarzeling werden dat een team met Timmermans, Van der Plas en Jetten en eentje met Bontenbal, Yesilgöz en Wilders. Toen vervolgens bleek dat het eerste team 'Team links' werd genoemd, protesteerde Van der Plas, lachend: ""Ho! Stop deze show! Zeg maar gewoon team L"", zei ze. ""Voor deze ene keer Caroline, dat kan"", voegde Jetten haar toe.

In de quiz werd getest hoe goed alle lijsttrekkers kinderen kennen. De vraag hoe de kreet van voetballer Cristiano Ronaldo klinkt die hij laat horen na een doelpunt, maakte veel los. Timmermans wist de bijbehorende beweging enigszins na te bootsen, maar beide teams hadden het geluid verkeerd. Voor de beweging kreeg Timmermans wel een punt, tot verontwaardiging van Yesilgöz.

Puzzelstukje achterhouden

Ten slotte was er een finalespel, waarvoor de twee teams zo snel mogelijk een torentje moesten bouwen. Daar viel op hoe graag Yesilgöz wilde winnen. Ze leek zelfs een puzzelstukje van Team links opzettelijk achter te houden. Het leverde wel het voor haar gewenste resultaat op: Team rechts won. Of het een voorbode is voor de verkiezingsuitslag, moet blijken na 22 november.",2023-01-01,2023-11-01,2023-11-13
42789971,'Ik voel mij helemaal top fit',NOS.nl,2023-11-05,"""Ik heb geleerd van mijn burn-out en ik heb dingen veranderd"", vertelt Pieter Omtzigt als hem tijdens het RTL-verkiezingsdebat gevraagd wordt of hij fysiek en mentaal in staat is om het land of een grote fractie te leiden.",2023-01-01,2023-11-01,2023-10-30
42792039,Tekorten bij politie houden nog jaren langer aan dan gedacht,NOS.nl,2023-11-19,"Remco Andringa

redacteur Politie en Justitie

Remco Andringa

redacteur Politie en Justitie

De capaciteitsproblemen bij de politie houden nog jaren langer aan dan gedacht. De politie hoopte in 2025 weer op sterkte te zijn, maar verwacht nu dat er in 2027 nog altijd een tekort is van 1500 agenten.

Op verzoek van de NOS leverde de politie gegevens over de huidige onderbezetting en de prognose voor de komende jaren. Daaruit blijkt een aanhoudend tekort aan personeel bij het operationele deel van de politie: in de basisteams (het ""blauw op straat""), bij de recherche, de informatie-afdelingen en bij sommige specialistische diensten.

Op dit moment heeft de politie bijna 1800 politiemensen minder dan gepland, op een totaal van 48.000 operationele medewerkers.

In 2027 is deze onderbezetting nauwelijks minder, terwijl de politie juist hoopte om dan al lang weer uit de rode cijfers te zijn.

Bekijk hier de verwachte tekorten per politie-eenheid voor de komende jaren:

Dat het niet lukt om de capaciteitsproblemen op te lossen, heeft volgens de politie meerdere oorzaken.

Ten eerste loopt de politie leeg door vergrijzing. De komende periode gaan er ieder jaar zo'n 1500 (operationele) politiemensen met pensioen. Die plekken moeten allemaal opgevuld worden met nieuw personeel.

Maar de krapte op de arbeidsmarkt is groot, wat het aannemen van nieuwe, ervaren mensen bemoeilijkt. Bovendien stappen meer politiemedewerkers dan voorheen over op een nieuwe baan. Er is nu veel concurrentie van andere werkgevers. Het binnenhalen van zij-instromers, zoals financieel specialisten, lukt maar ten dele.

Politieacademie zit vol

Tegelijkertijd wil de politie juist uitbreiden. Er is ruimte voor 1400 extra agenten. De politie mag de komende jaren groeien naar 49.500 operationele medewerkers. Daarmee is het totaal aantal vacatures groter dan ooit.

Om die reden leidt de politie ook meer nieuwe agenten op dan ooit. Vanaf komend jaar zit de politieacademie met 2500 aspiranten per jaar helemaal vol. De basisopleiding is verkort om sneller agenten te kunnen afleveren. Nog meer agenten opleiden dan nu al gebeurt, kan volgens de politie niet.

Door de groei, de onzekere arbeidsmarkt en het feit dat de nieuwe aanwas pas over een paar jaar volledig inzetbaar is, blijft er steevast een tekort van zo'n 1500 agenten. Het gaat om een tekort op de huidige formatie; eigenlijk zegt de politie nog veel meer personeel nodig te hebben om al het werk aan te kunnen.

Uitlenen van agenten

Het personeelsgebrek bij de politie speelt op allerlei niveaus, blijkt uit de meest recente cijfers. Door heel Nederland zijn er basisteams onderbezet. Deze lokale teams bestaan onder meer uit wijkagenten en uit agenten die op 112-meldingen afgaan.

In Hoofddorp bijvoorbeeld heeft de politie momenteel 17 mensen minder dan begroot. Zoetermeer mist maar liefst 27 agenten en Heerlen heeft er 21 te weinig. Het gaat hier steeds om teams met ruimte voor zo'n 150 medewerkers, dus gemiddeld ontbreekt vijftien procent van de dienders.

Daar komt het uitlenen van agenten aan andere eenheden bovenop. Zo moesten dit jaar in Den Haag veel agenten uit andere delen van het land worden ingezet vanwege de vele demonstraties.

Ook voetbalwedstrijden vergen veel personeel, net als de beveiliging tijdens bijvoorbeeld het Marengo-proces. Daarnaast zijn er op sommige plekken veel zieken en is de politie een hoop tijd kwijt aan de ruim 100.000 meldingen per jaar over mensen met verward gedrag.

Gaten vullen

Het gevolg is dat overal personeel wordt weggehaald om gaten te vullen. Wijkagenten draaien noodgedwongen mee op andere diensten. De zogeheten 'flexteams', een soort bijspringteams voor de lokale politie, zijn grotendeels leeggetrokken.

Ook de districtsrecherche, die kleinere criminaliteit onderzoekt, is op de meeste plaatsen permanent onderbezet. Bij de regionale recherche, die zich richt op de zwaardere vormen van criminaliteit, is het al niet veel beter.

Eenheden als Amsterdam, Midden-Nederland en Oost-Nederland hebben elk bijna 100 rechercheurs minder dan voorzien, zo'n 10 procent van het beoogde totaal.

Bekijk hier de huidige personeelstekorten bij de basisteams en de recherche:

Andere grote tekorten zijn er bij een aantal specialistische diensten, zoals de Dienst Infrastructuur (de politie op onder andere de weg en het spoor) en de Dienst Specialistische Operaties. Deze laatste afdeling houdt zich onder meer bezig met het afluisteren van verdachten en undercoveracties.

Omdat er bij sommige politieafdelingen op papier juist iets te veel personeel is, heft dat een klein deel van de tekorten op.

Steeds nieuwe eisen

De gevolgen van de aanhoudende capaciteitsproblemen zijn groot, zegt Liesbeth Huyzer, lid van de korpsleiding. ""Aangiften blijven liggen omdat we steeds weer een nieuwe prioriteit hebben. Op de langere termijn gaat dat ten koste van onze betrouwbaarheid. Daar maak ik me echt zorgen over.""

De huidige malaise is een erfenis uit het verleden, legt ze uit. Eerst is er stevig bezuinigd op de politie, om er vervolgens weer geld bij te stoppen. ""Door het grillige beleid van afbouwen en daarna weer opbouwen lopen we achter de feiten aan.""

Ze hoopt dan ook dat een volgend kabinet in staat is om langer vooruit te kijken dan één regeerperiode, en dat de politiek niet steeds nieuwe eisen stelt, zoals acuut meer wijkagenten of een hardere aanpak van discriminatie. ""Want dat betekent dat we mensen steeds ergens anders vandaan moeten halen.""

Nóg meer agenten aanstellen, zoals de 10.000 extra die de PVV al jaren wil, is volgens haar geen oplossing. ""We hebben nu gevraagd om geld voor betere middelen en voor digitalisering. Dat gaat het werk efficiënter en effectiever maken.""",2023-01-01,2023-11-01,2023-11-13
42792063,WHO bezoekt al-Shifa-ziekenhuis: 'Risico op infecties door rondslingerend afval',NOS.nl,2023-11-19,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

06:14

'Vijftien Palestijnen gedood in midden en zuiden Gazastrook'

In het midden en zuiden van de Gazastrook zijn vijftien Palestijnen gedood bij Israëlische bombardementen. Dat meldt het Palestijnse persbureau Wafa.

Dertien mensen kwamen volgens het persbureau om bij een aanval op een woning in vluchtelingenkamp Nuseirat in het midden van de Gazastrook. In Khan Younis, in het zuiden, kwamen een moeder en haar kind om, aldus Wafa.

05:11

Israëlisch leger valt Jenin opnieuw binnen, twee doden

Het Israëlische leger is vannacht opnieuw het vluchtelingenkamp in Jenin op de Westelijke Jordaanoever binnengevallen. Volgens het Palestijnse persbureau Wafa, dat is gelieerd aan de Palestijnse Autoriteit, vielen daarbij twee doden. 

Het Israëlische leger valt Jenin regelmatig binnen omdat militanten vanuit Jenin geregeld aanslagen plegen en het vluchtelingenkamp als schuilplek gebruiken.

03:44

Witte Huis: nog geen sprake van deal tussen Israël en Hamas

Het Witte Huis zegt dat er nog geen sprake is van een deal tussen Israël en Hamas over een langere gevechtspauze in ruil voor vrijlating van gegijzelden. Eerder stelde The Washington Post dat de betrokken partijen dicht bij een akkoord zijn hierover. Maar een woordvoerder zegt dat er nog steeds wordt onderhandeld. Israël en Hamas hebben nog niet gereageerd.

Adrienne Watson

@NSC_Spox

We have not reached a deal yet, but we continue to work hard to get to a deal. https://t.co/rbSqcqfaKo

3:27

19 november 2023

02:58

Washington Post: Israël en Hamas dicht bij akkoord over vijfdaagse gevechtspauze

Israël, de Verenigde Staten en Hamas zijn volgens The Washington Post dicht bij een akkoord over de vrijlating van tientallen gegijzelden in ruil voor een gevechtspauze van vijf dagen. Dat meldt de krant op basis van anonieme bronnen die bij de onderhandelingen betrokken zouden zijn.

Als alle partijen definitief akkoord gaan, zou Hamas de komende dagen al mensen kunnen vrijlaten, stelt de krant. Het zou dan gaan om vijftig of meer gegijzelde vrouwen en kinderen die iedere 24 uur van de gevechtspauze in kleine aantallen worden vrijgelaten. Al wekenlang wordt in Qatar gepraat over vrijlating van gijzelaars en een staakt-het-vuren. De geluiden dat de partijen dicht bij een akkoord zijn, klonken de afgelopen tijd wel vaker. Maar tot nu toe heeft Hamas slechts vier gijzelaars vrijgelaten en weigert Israël langdurige gevechtspauzes uit angst dat Hamas zich dan kan hergroeperen.

02:25

'Terroristen Hamas stuitten per toeval op Israëlisch festival op 7 oktober'

De Hamas-terroristen die de aanvallen van 7 oktober op Israël uitvoerden, hadden van tevoren geen plannen om het Supernova-festival aan te vallen waar zij uiteindelijk honderden feestgangers vermoordden. Dat zeggen hooggeplaatste Israëlische veiligheidsexperts tegen de Israëlische krant Haaretz. Hamas had eerder gezegd dat de aanvallen op Israël op 7 oktober, waarbij onder anderen inwoners van kibboetsen werden gedood, zorgvuldig gepland waren. Maar de aanval op het festival leek spontaan.

Volgens onder meer politiebronnen zag Hamas vanuit de lucht met drones of met parachutes het festival en werd vervolgens naar de terroristen gecommuniceerd dat ze daarnaartoe moesten gaan. Dat blijkt volgens Haaretz onder meer omdat de terroristen niet vanuit de richting van de grens met de Gazastrook kwamen. Zij waren dus mogelijk al op weg waren naar een ander doel in de buurt en draaiden om toen ze over het festival hoorden. Ook had de organisatie van het festival pas een paar dagen van tevoren besloten dat het festival een dag langer zou doorgaan tot en met 7 oktober.

Op het festival in de buurt van de Gazastrook waren naar schatting van de politie zo'n vierduizend feestgangers afgekomen. De politie denkt dat ruim 350 van hen om het leven kwamen. De meesten van hen werden vermoord door Hamas-terroristen. Maar mogelijk werd een aantal van hen ook geraakt door een helikopter van het Israëlisch leger die op de aanval van Hamas reageerde, melden bronnen aan Haaretz.

Een aantal van de festivalgangers werd meegenomen door Hamas naar de Gazastrook. Onder anderen de 21-jarige Frans-Israëlische Mia Shem werd van het festival ontvoerd. Zij was te zien in de eerste gijzelaarsvideo die Hamas deelde op 16 oktober:

01:50

WHO-team bezocht al-Shifa-ziekenhuis: 'Situatie is wanhopig'

Een team van de Wereldgezondheidsorganisatie (WHO) heeft gisteren samen met VN-medewerkers een bezoek gebracht aan het al-Shifa-ziekenhuis in het noorden van de Gazastrook. Hoewel gisteren het grootste deel van het ziekenhuis is ontruimd, zijn er volgens de ziekenhuisdirecteur nog altijd een aantal artsen, verplegers en patiënten aanwezig in het ziekenhuis. Het WHO spreekt van een wanhopige situatie.

De onderzoekers werden begeleid door het Israëlische leger en brachten ongeveer een uur in het ziekenhuis door. ""Het team zag dat vanwege de slechte veiligheidsomstandigheden, het voor het personeel onmogelijk is om medisch- en ander afval goed af te voeren"", meldt de WHO . ""Gangen en het terrein om het ziekenhuis lagen bezaaid met medisch- en ander afval, waardoor het risico op infecties toeneemt.""

Volgens de WHO zijn er nog 25 artsen en verplegers en 291 patiënten in het ziekenhuis. Onder hen zijn zo'n 30 baby's in kritieke toestand en 22 nierpatiënten die dialyse nodig hebben om te overleven. Volgens de WHO moeten zij zeer snel naar andere medische faciliteiten vervoerd worden voor betere behandelingen. De WHO probeert in samenwerking met partnerorganisaties om voor de overgebleven patiënten ""in 24 tot 72 uur"" een veilig transport te regelen naar ziekenhuizen in het zuiden van Gaza. De organisatie roept opnieuw op tot een staakt-het-vuren.

01:25

Pro-Palestijnse mars in Amsterdam én betoging op grachten voor gegijzelden

In Amsterdam zijn gisteren twee betogingen gehouden. Een groep pro-Palestijnse betogers kwam samen op de Dam en riepen op tot een staakt-het-vuren in de Gazastrook. Daarna hielden zij een mars door de binnenstad.

Iets verderop hielden pro-Israëlbetogers een eigen betoging waarin werd opgeroepen tot vrijlating van de mensen die op 7 oktober door Hamas werden gegijzeld. De groep voer met bootjes door de Amsterdamse grachten terwijl een groot deel van hen met Israëlische vlaggen zwaaide. 

00:34

Welkom

Welkom in een nieuw liveblog over de oorlog tussen Israël en Hamas. Het blog van gisteren  is hier terug te lezen .",2023-01-01,2023-11-01,2023-11-13
42792085,Bikker: 'Gehoopt op een stabiel resultaat',NOS.nl,2023-11-22,ChristenUnie-lijsttrekker Mirjam Bikker reageert teleurgesteld op de resultaten van de exitpoll. Haar partij daalt van 5 naar 3 zetels.,2023-01-01,2023-11-01,2023-11-20
42790065,"De spaarrente stijgt langzaam, daalt hiermee ook de bankwinst?",NOS.nl,2023-11-01,"Ruben Eg

redacteur Economie

Ruben Eg

redacteur Economie

Graaien over de rug van spaarders, dat was het verwijt dat de grote banken drie maanden terug kregen toen bleek dat hun kwartaalwinsten waren verdubbeld.

Bankiers reageerden opgelucht omdat de winst weer op het niveau zat van voor de negatieve rente bij de Europese Centrale Bank, maar spaarders waren verontwaardigd dat zij nog steeds maar 0,75 procent rente kregen. ""Het komt er plat gezegd op neer: we naaien de klanten, dat doen we"", vatte journalist Jort Kelder bij WNL op Zondag de uitleg van een topbankier samen.

De storm brak direct los in Den Haag, waar Kamerleden riepen om een wettelijke minimumspaarrente, het koppelen van de spaarrente aan de ECB-rente, meer concurrentie, eenvoudiger overstappen, een winstbelasting en het belasten van de inkoop van eigen aandelen.

Nadat demissionair minister Kaag van Financiën had beloofd nog eens ""in gesprek te gaan"" met banken over de spaarrente en de hoge winsten, drukte de Tweede Kamer een extra bankenbelasting door. De zes grotere banken moeten in 2025 samen 150 miljoen euro naar de schatkist overmaken, bovenop de 470 miljoen euro die de banken sinds de kredietcrisis al jaarlijks betalen.

Hoogste rente in 10 jaar

Die extra bankbelasting moet nog ingaan, maar drie maanden na alle ophef ziet de wereld er voor spaarders al heel anders uit. Met gemiddeld 2,24 procent staat de rente op een vrij opneembare spaarrekening op het hoogste punt in tien jaar tijd, constateert de vergelijkingssite Geld.nl.

Volgens de site wordt er momenteel zelfs gestreden om Nederlandse spaarders. Zo lokken banken uit Malta, België en Zweden de Nederlandse spaarders met een rente van meer dan 3 procent.

Grote Nederlandse banken hebben de achtervolging ondertussen ingezet. Sinds de publicatie van de vorige kwartaalcijfers is bij ING en ABN Amro de spaarrente verdubbeld, naar 1,5 procent. Rabobank en SNS schuiven met 1,7 procent steeds dichter naar de 2 procent.

Op spaarrekeningen waar de inleg drie tot vijf jaar vaststaat, bieden de buitenlandse prijsvechters al rentes van 4 procent of meer aan. Nederlandse banken zitten bij deze deposito's op ongeveer 2,6 procent.

Om het gat met de rente op vrij opneembare spaarrekeningen te verkleinen, lanceerde Rabobank een soort tussenvorm. Op een zogenoemde TijdslotSparen-rekening kan het spaargeld na 90 dagen vrij worden opgenomen of aangevuld voor een rente van 2,25 procent.

Gisteren werd duidelijk dat de Autoriteit Consument & Markt gaat onderzoeken of er eigenlijk wel voldoende concurrentie op de Nederlandse spaarmarkt is.

Spaargeld op betaalrekening

Morgen komt ING opnieuw met kwartaalcijfers en ABN Amro volgt over een week. Uit die nieuwe cijfers moet niet alleen naar voren komen of de winsten wat zijn gematigd door de verhoogde spaarrente, ook moet blijken of spaarders zelf in actie zijn gekomen. Niet alleen door over te stappen naar een concurrent met een hogere rente, maar vooral door hun geld simpelweg op een spaarrekening bij hun eigen bank te zetten.

Want dat deden ze de eerste zes maanden van dit jaar amper, legde financieel directeur Bas Brouwers drie maanden terug uit, bij de winstverdubbeling van de Rabobank. ""Klanten maken nog maar mondjesmaat geld over van hun betaalrekening naar hun spaarrekening"", zag hij in de boeken.

Hij denkt dat spaarders zo gewend waren geraakt aan het jarenlang zo goed als geen rente ontvangen, dat ze het geld maar op hun renteloze betaalrekening lieten staan.

Volgens cijfers van De Nederlandsche Bank hadden de ruim acht miljoen Nederlandse huishoudens in september 2023 opgeteld 449 miljard euro op de spaarrekening staan. Dat is gemiddeld 54.000 euro per huishouden. Het spaartegoed van een doorsnee huishouden ligt veel lager, zegt het CBS, meestal rond de 18.000 euro.

Ook in andere Europese landen werd geroepen om maatregelen naar de hoge winsten van banken en de lage spaarrentes. Plannen uit Italië, België, Spanje en Litouwen voor een winstbelasting of verplicht hogere spaarrentes werden na kritiek van de ECB ingetrokken.

Volgens de Europese bank hebben banken winst nodig om hun buffers te versterken. De Belgische overheid bood ontevreden spaarders aan om voor een hogere rente te investeren in schuldpapier van de staat.

Ruim 634.000 Belgen staken toen in een week tijd bijna 22 miljard euro in zogenoemde staatsbons. De hoop dat banken van schrik hun spaarrentes snel zouden verhogen, kwam niet uit, enkele banken verlaagden hun rentes zelfs.",2023-01-01,2023-11-01,2023-10-30
42790078,Medewerkers NCTV en politie aangehouden voor lekken staatsgeheimen naar Marokko,NOS.nl,2023-11-01,"De politie heeft twee mensen aangehouden voor het bezitten en naar buiten brengen van staatsgeheime informatie. Ze zouden dit hebben gelekt naar de Marokkaanse inlichtingendienst. Een van hen werkt bij de Nationaal Coördinator Terrorismebestrijding en Veiligheid (NCTV), de ander is een voormalig medewerker van de NCTV. Om wat voor informatie het gaat, is niet bekendgemaakt.

De arrestanten zijn een man van 64 uit Rotterdam en een 35-jarige vrouw uit Gouda. Ze zijn afgelopen donderdag opgepakt. De man, die bij de NCTV werkt, was ook actief voor de Landelijke Eenheid van de Nationale Politie. De vrouw werkte eerder voor de NCTV en zit sinds kort bij de politie.

'Informatie naar Marokko'

Goed ingevoerde bronnen melden dat de aangehouden Rotterdammer een tolk en analist is met een Marokkaanse achtergrond. Volgens de bronnen waren er intern bij de politie al langer bedenkingen over zijn integriteit. Daar zou al in 2021 voor zijn gewaarschuwd. Wat toen met die vermoedens is gebeurd, is niet duidelijk.

De man werkte volgens de bronnen mee aan tal van gevoelige onderzoeken, waaronder terrorisme-onderzoeken voor de politieafdeling CTER (Contraterrorisme, Extremisme en Radicalisering).

'Zeer verontrustend'

De verdachten zijn gistermiddag voorgeleid aan de rechter-commissaris. Die heeft bepaald dat ze veertien dagen in hechtenis blijven. Ze zitten in beperkingen, wat betekent dat ze alleen contact met hun advocaat mogen hebben. Het onderzoek van de Rijksrecherche is in volle gang en op verschillende plaatsen zijn doorzoekingen geweest, meldt het OM.

In een brief aan de Tweede Kamer heeft demissionair minister Yesilgöz (Justitie en Veiligheid) laten weten dat er een onafhankelijk onderzoek wordt ingesteld naar wat er is gebeurd. Ze schrijft dat ze het bericht over de aanhoudingen ""zeer verontrustend"" vindt.

Het onafhankelijke onderzoek staat los van het strafrechtelijk onderzoek en is in lijn met de voorschriften voor de beveiliging van 'bijzondere informatie', aldus Yesilgöz.

De demissionair minister meldt verder dat de NCTV en de politie naar aanleiding van de kwestie ""daar waar nodig aanvullende veiligheidsmaatregelen hebben getroffen"".

De Nationaal Coördinator Terrorismebestrijding en Veiligheid is in 2012 in het leven geroepen om Nederland te beschermen tegen bedreigingen die de maatschappij kunnen ontwrichten. De functie wordt sinds 2019 bekleed door Pieter-Jaap Aalbersberg. Als NCTV heeft hij een aantal medewerkers in dienst.

De NCTV is belast met terrorismebestrijding, cybersecurity, nationale veiligheid en crisisbeheersing. De instantie ontwikkelt daarbij beleid en regisseert de samenwerking tussen verschillende overheidsdiensten. Ook gaat de dienst over het beveiligen van bepaalde personen, bijvoorbeeld politici, die worden bewaakt omdat hun veiligheid van nationaal belang is.

Voor die taken heeft de instantie toegang tot informatie van de inlichtingendiensten en andere bronnen, om te weten welke dreigingen er zijn.",2023-01-01,2023-11-01,2023-10-30
42792132,Commissie komt met matchingsite voor arbeidsmigratie,NOS.nl,2023-11-15,"De Europese Commissie wil het makkelijker maken om arbeidsmigranten van buiten de Europese Unie te halen. Hiervoor wordt een online platform opgezet, dat in de Brusselse wandelgangen al de Tinder voor arbeidsmigratie wordt genoemd. De arbeidsmigranten zouden op uitnodiging door werkgevers en lidstaten legaal naar de EU kunnen reizen.

Door vergrijzing zijn er niet genoeg mensen om alle banen te vullen. Dat probleem is in geheel Europa zichtbaar, waar drie procent van de vacatures open blijft staan. In Nederland is het percentage zelfs 4,7. Vooral sectoren als de gezondheidszorg, tech-industrie en de bouw hebben een groot tekort aan personeel.

Groot arbeidstekort

Veel werknemers zijn nodig voor de duurzame transitie en digitalisering. Landen kampen met een tekort aan technici om bij te dragen aan deze grote overgang. De Commissie hoopt dat het met de matchingsite makkelijker wordt om tekorten terug te dringen.

De site kan alleen gebruikt worden in sectoren waarin vacatures langdurig open blijven staan. Lidstaten mogen zelf beslissen of ze het platform gebruiken en hoeveel arbeidsmigranten ze toelaten. ""Als er een match is tussen een individu en een vacature, moet er nog een beslissing worden genomen door de lidstaten om een visum uit te geven"", zegt Eurocommissaris Ylva Johansson.

De matchingsite is onderdeel van een groter plan van de Europese Commissie om illegale migratie terug te dringen. Het doel is de komende jaren het aantal migranten dat illegaal via de Middellandse Zee de EU binnenkomt te verminderen en het tegelijkertijd makkelijker maken voor arbeidsmigranten om in de EU te komen werken zonder een illegale en gevaarlijke route af te hoeven leggen. Eurocommissaris Schinas benadrukte wel meerdere keren dat landen zelf mogen kiezen of ze wel of niet aan de matchingsite meedoen.

Terugdringen illegale migranten

Migratie is in veel EU-landen een belangrijk politiek thema. Het is een onderwerp dat ook tijdens de verkiezingscampagne in Nederland veel terugkomt. Zo willen NSC, PVV en SP dat het aantal arbeidsmigranten omlaag gaat. Er zijn zorgen dat nog meer migranten de krapte op de woningmarkt alleen maar groter maakt. Daarnaast vinden sommigen dat arbeidsmigranten de positie van Europese werknemers verzwakt.

Ook het CDA maakt zich hier zorgen over. ""Zolang we in Nederland nog steeds kampen met krapte op de woningmarkt is het onverstandig om nog meer mensen in Nederland toe te laten"", zegt Europarlementariër Jeroen Lenaers. Volgens GroenLinks Europarlementariër Tineke Strik is het tekort op de arbeidsmarkt een te groot probleem, zij verwelkomt het voorstel van de Commissie. ""Grijp de kans om nu ook mee te doen om ook in Nederland knelpunten aan te pakken"", zegt zij.",2023-01-01,2023-11-01,2023-11-13
42790092,"Bloemenzee voor Chinese oud-premier Li, maar wel onder streng toezicht",NOS.nl,2023-11-01,"Sjoerd den Daas

correspondent China

Sjoerd den Daas

correspondent China

Het is druk op de hoek van de Patriottensteeg en de Rode Sterstraat in Hefei. Mensen lopen af en aan met bloemen, om de laatste eer te bewijzen aan de Chinese oud-premier Li Keqiang. Hij overleed vorige week plotseling en wordt donderdag in Peking gecremeerd.

""In dit gebouw woonde hij"", weet een van de buren bij het pand in het hartje van Hefei. De oud-premier zou er een deel van zijn middelbareschooltijd hebben doorgebracht. ""Welk appartement weet ik ook niet precies, maar hij is een van ons.""

Hefei, in Midden-China, lijkt de afgelopen dagen een bedevaartsoord te zijn geworden. Aan het einde van de honderden meters lange rij is een enorme bloemenzee ontstaan. ""Hij was onze goede premier"", zegt Zhou, een van de bloemenleggers. ""Hij is een bijzondere premier die ik graag een laatste eer wil bewijzen"", zegt Frank, die ook bloemen neerlegt.

Hij is vandaag speciaal vanuit Zhejiang, waar hij werkt, afgereisd naar Hefei. Partijlid zegt hij niet te zijn, maar hij voelde zich verplicht de urenlange treinreis te ondernemen. ""Ik had een vrije dag, dus ik kom een dagje op en neer. Li was voor mij als Zhou Enlai.""

Dat was de premier die tegenwicht bood aan alleenheerser Mao Zedong ten tijde van de rampzalig verlopen Culturele Revolutie in de jaren 60. Of bloemenlegger Frank daar ook op doelt, wordt niet duidelijk.

""Ik denk dat het ontroerend is dat mensen de vergelijking maken met Zhou Enlai, maar ik denk niet dat die terecht is"", zegt China-kenner Jude Blanchette van het Center for Strategic and International Studies.

""Ik zie bijvoorbeeld geen indicatie dat Li actief ingreep op sleutelmomenten, zoals Zhou dat wel deed."" Li, die als econoom promoveerde, stond voor markthervormingen en zette zich in voor de minder bedeelden in de samenleving.

Agenten in burger

Vrijuit praten is er bij de bloemenzee in Hefei niet bij. In de Chinese politiestaat volgt een handvol lieden ook vandaag iedere stap. De volgers, vermoedelijk agenten in burger, luisteren ieder gesprek af. Overlijdens van voormalig partijbonzen liggen extra gevoelig in China. De dood van toenmalig partijbaas Hu Yaobang leidde in 1989 de Tiananmenprotesten in. Die werden met geweld uiteen geslagen en liepen uit op een bloedbad.

""Ik betwijfel of de herinnering aan Li, of zijn afwijkende mening van Xi, echt iets zal zijn wat tot landelijke protesten leidt, zoals na de dood van Hu Yaobang"", zegt Blanchette. De protesten rond het einde van zero covid kwamen misschien nog het dichtst in de buurt, zegt hij. ""Maar dat is de uitzondering op de regel. Dat lesje heeft de partij wel geleerd.""

Niets bekend

Ooit was Li een van de kanshebbers voor het partijvoorzitterschap, maar in de afgelopen jaren zette president en 'partijbaas voor het leven' Xi Jinping de premier goeddeels buitenspel. Eerder dit jaar ging Li met pensioen.

Afgelopen donderdag overleed hij in Shanghai aan een hartstilstand, meldden staatsmedia. Verdere mededelingen zijn niet gedaan. Li was volgens de South China Morning Post onwel geworden na een zwempartij bij het Dongjia State Guest Hotel, een luxueus landgoed in Hongkong. Hij zou vervolgens zijn afgevoerd naar het ziekenhuis.

De meeste werknemers daar zeggen niets te weten over Li's dood. ""Ik werk hier nog niet zo lang"", zegt een van hen. Een oase van rust is het, waar waterpartijen, paviljoens en villa's elkaar afwisselen. Ook bij het zwembad zegt niemand iets te weten van wat het gesprek van de dag zou moeten zijn. ""Dat heb ik niet helder, ik werk hier nog maar net"", zegt een medewerkster van de exclusieve sportclub.

Eén van haar collega's knikt wel instemmend, gevraagd of Li hier afgelopen week tijd heeft doorgebracht. Of hij onwel werd na zijn baantjes in het zwembad? ""Ja."" Verder blijven de lippen hier stijf op elkaar.

Buiten wordt meer gepraat. ""Dit is de rit die premier Li ook heeft gemaakt"", zegt Li, geen familie, onderweg van Dongjiao naar het Shuguang-ziekenhuis. ""Hoe ik dat weet? Ik heb er donderdagavond foto's van gezien. Veel te jong. Op je 68e ruik je in China pas net aan de ouderdom.""

Onwelgevallige boodschappen

Terug in Hefei lijken bloemenverkopers garen te spinnen bij de massale rouw in de stad. ""We runnen een hotel hier, maar verkopen ook bloemen"", zegt Sun. ""We maken wel wat winst, maar niet heel veel. We willen onze premier vooral goed heenzenden.""

Hoe lang zij haar bloemen nog kan verkopen, is onduidelijk. ""Daar zijn geen mededelingen over gedaan. Minimaal een week."" Binnen de Chinese tradities is dat de tijd die de geest van de overledene nodig heeft om 'huiswaarts' te keren.

Dat de rouwenden meer tijd gegund wordt, lijkt onwaarschijnlijk. Sommige universiteiten zouden hun studenten verteld hebben vooral geen herdenkingen te houden. Ook op andere plekken lijkt het veiligheidsapparaat in verhoogde staat van paraatheid.

In Hefei bewaken honderden agenten en vrijwilligers met blauwe hesjes de straten. Op een meter afstand van elkaar, soms anderhalf. Ze doen hier wat online ook gebeurt: berichten over partijbonzen censureren. Tussen de bloemen speuren ze kaartje voor kaartje naar onwelgevallige boodschappen.

Maar de wensen aan het adres van wijlen Li zijn weinig beladen. ""Opa Li, we houden van u!"" staat in een kinderhandschrift op een van de kaartjes. ""Ik zal elke dag hard studeren, elke dag vooruitgaan!""

Ook de andere kaartjes aan het adres van de man die pas een half jaar met pensioen was lijken onschuldig. ""Premier, goede reis!"" en: ""Het verdriet is diep, de herinnering blijft altijd bij ons.""",2023-01-01,2023-11-01,2023-10-30
42792155,Ontmoeting Biden en Xi voorzichtige eerste stap naar dooi in probleemrelatie,NOS.nl,2023-11-15,"Sjoerd den Daas

correspondent China

Marieke de Vries

correspondent Verenigde Staten

Sjoerd den Daas

correspondent China

Marieke de Vries

correspondent Verenigde Staten

Ruzies over chiptechnologie en een vermeende Chinese spionageballon boven de VS: zomaar twee voorbeelden in een serie problemen die de relatie tussen Peking en Washington flink hebben bekoeld. Doorbraken worden er niet verwacht in San Francisco, tijdens de langverwachte ontmoeting van de Amerikaanse president Biden en zijn Chinese collega Xi Jinping. Toch lijkt de dooi voorzichtig te zijn ingezet.

Op ramkoers lagen ze, China en Amerika, na het bezoek van parlementsvoorzitter Nancy Pelosi aan Taiwan, vorig jaar zomer. Een Chinese propagandist opperde het idee om haar vliegtuig uit de lucht te schieten. Dat gebeurde niet.

Wel brak China de militaire dialoog met Amerika af, de hotline werd niet meer opgenomen. Ook weigerde het nog langer met Washington over klimaat of de grensoverschrijdende aanpak van drugs te praten.

Beste kans

Het ballonincident, begin dit jaar, was voor de Amerikaanse minister van Buitenlandse zaken Blinken reden om zijn geplande trip naar Peking af te blazen. Maar inmiddels wordt er vanuit beide kanten weer volop toenadering gezocht, met de topontmoeting aan de Amerikaanse westkust als voorlopig sluitstuk. Volgens het Witte Huis zullen de twee leiders daar ""stevige gesprekken"" voeren met als doel de verhoudingen te stabiliseren om een conflict tussen beide landen te voorkomen.

Ook Peking lijkt te draaien. De toon in Chinese staatsmedia richting de VS wordt minder haatdragend. ""Als Peking de hoop heeft de relatie te stabiliseren, is dit moment misschien wel de beste kans"", denkt Jude Blanchette, verwijzend naar de Amerikaanse verkiezingen van volgend jaar.

In de peilingen gaat oud-president Donald Trump op dit moment aan kop. ""Peking en Washington zullen beiden erkennen dat de zaken niet bepaald op rolletjes lopen, maar willen niet dat het nog erger wordt"", stelt Agathe Demarais van de European Council on Foreign Relations (ECFR).

Zeker nu het in eigen land economisch minder gaat kan Xi wel een overzees succesje gebruiken. In Californië kan hij zich weer presenteren als staatsman, een rol die hij door drie jaar van zelfverkozen covid-isolatie alleen achter de webcam kon bekleden.

Een jaar na de vorige ontmoeting in de marge van de G20 op Bali zal Xi zich in San Francisco willen presenteren als een gelijke van de Amerikaanse president. Ook zal hij buitenlandse bedrijven, die nu minder investeren in China, op het hart willen drukken dat China open is voor 'business'.

Taiwan probleemdossier

De VS ziet de economische malaise in China juist als een kans om druk uit te oefenen op het land, in ruil voor economische tegemoetkomingen. Amerika dwarsboomt soepele handel met China door verhoogde handelstarieven, ingevoerd door voormalig president Donald Trump introduceerde.

Toch lijkt het er niet op dat Amerika van plan is die op te heffen. Datzelfde geldt voor de techmaatregelen: daags na de ontmoeting worden strengere restricties op de export van Amerikaanse halfgeleiders of chips naar China van kracht.

Ook op andere thema's zullen ze het niet snel eens worden, waarbij Taiwan misschien wel het grootste probleemdossier is. Waar Washington het democratisch bestuurde eiland wapens levert om zichzelf te kunnen verdedigen tegen een mogelijke Chinese invasie, ziet Peking Taiwan als het 'kernbelang aller kernbelangen'.

De partijtop heeft meermaals gezegd het eiland desnoods met geweld te willen 'herenigen' met het Chinese vasteland. ""De Verenigde Staten moeten opstaan tegen 'Taiwanese onafhankelijkheid' met concrete acties"", herhaalde buitenlandwoordvoerder Mao Ning deze week nog maar eens.

Herstel militaire banden

Daarbij is de oorlog in Gaza door de Amerikanen op het laatste moment bovenaan de agenda gezet. Tot ergernis van de VS heeft China tot nu toe geweigerd de terroristische acties van Hamas te veroordelen, wel riep het op tot de-escalatie. Peking stuurt aan op een tweestatenoplossing.

Biden zal er bij Xi op aandringen de invloed die Peking heeft op Iran aan te wenden. Met meerdere landen in de regio, waaronder Iran, sloot China 'strategische partnerschappen'.

Dat team-Biden dit punt heeft toegevoegd aan een toch al overvolle agenda toont aan hoe groot de zorgen zijn over een mogelijk 'tweede front' met de door Iran gefinancierde beweging Hezbollah in Libanon.

Met twee destructieve oorlogen op het wereldtoneel heeft het herstel van de militaire banden tussen de twee wereldmachten dan ook topprioriteit voor Biden. Volgens de veiligheidsadviseur van het Witte Huis, Jake Sullivan, zijn de militaire banden met China van cruciaal belang voor de Amerikaanse nationale veiligheid.

Andere belangrijke gesprekonderwerpen zijn de bestrijding van de drugshandelhandel van China naar de VS en de handelsbetrekkingen. Tot slot, maar niet minder belangrijk voor de Amerikanen, zal geprobeerd worden toezeggingen te krijgen van China op het gebied van klimaat, al zijn de verwachtingen aan Amerikaanse zijde niet hoog. Recentelijk ontmoetten de klimaatchefs uit beide landen elkaar al in Californië.",2023-01-01,2023-11-01,2023-11-13
42792159,Kijk hier de Q&A met D66-leider Jetten terug,NOS.nl,2023-11-15,D66-leider Rob Jetten beantwoordde vragen die gesteld werden op Instagram.,2023-01-01,2023-11-01,2023-11-13
42790122,Minder ondernemers voor VVD • Oproep op Tinder: 'ghost verkiezingen niet' ,NOS.nl,2023-11-01,"12:44

Terugluisteren: gesprek met lijsttrekker Volt 

12:08

Onderzoek werkgevers: minder ondernemers willen VVD stemmen 

Veel ondernemers zijn nog steeds van plan om op de VVD te stemmen (30 procent). Maar ten opzichte van de vorige verkiezingen (48 procent) lijkt dit aantal wel terug te lopen. Dat komt naar voren uit een peiling in opdracht van de werkgeversorganisaties VNO-NCW en MKB Nederland. 

De daling lijkt vooral gunstig te zijn voor partijen als BBB en Nieuw Sociaal Contract (NSC). Meer dan de helft van de ondernemers ziet deze nieuwkomers als een kans op verandering. Ze willen het liefst een een coalitie van VVD, BBB en NSC. 

VVD-lijsttrekker Dilan Yesilgöz wordt het vaakst genoemd als premierskandidaat (37 procent), op verre afstand gevolgd door Pieter Omtzigt van NSC (11 procent) en Frans Timmermans van GroenLinks/PvdA (10 procent).

10:51

Terugkijken: Timmermans en Omtzigt bij NOS op 3

10:38

BBB wil regeren met NSC, VVD en SGP

BBB-leider Caroline van der Plas gaat er vanuit dat haar partij in een nieuw kabinet komt. Ze denkt dat ze na de verkiezingen wordt gevraagd om mee te doen. ""Het lijkt me heel raar als we daar niet voor worden gevraagd"", zegt ze in een een interview met het Nederlands Dagblad.

BBB wil het liefste regeren met Nieuw Sociaal Contract, de VVD en SGP, zegt ze in het interview. Ze verbindt er wel een voorwaarde aan: BBB moet de minister van Landbouw kunnen leveren. Ze houdt wel de mogelijkheid open om met linkse partijen zoals GroenLinks/PvdA te regeren. Maar de verschillen zijn wel erg groot. ""We liggen op landbouw en klimaat ver uit elkaar.""

10:20

Nationale Jeugdraad roept Tinder-gebruikers op te gaan stemmen

Mensen kunnen de komende weken op datingapp Tinder een oproep zien om te gaan stemmen. Een woordvoerder van de Nationale Jeugdraad, die hierachter zit, zegt tegen het ANP: ""Het is een leuke manier om een brede doelgroep jongeren te bereiken. Steeds meer jonge mensen geven in hun profiel aan dat ze politiek geïnteresseerd zijn.""

De campagne is vandaag begonnen en duurt tot 22 november, de dag van de Tweede Kamerverkiezingen. In de advertenties staan boodschappen als ""Ghost de verkiezingen niet. Ga stemmen."" en ""Laat je niet catfishen. Vul een stemwijzer in en ga stemmen!""

Wie de advertentie naar rechts swipet, op Tinder de manier om aan te geven dat je in iemand geïnteresseerd bent, komt terecht op een pagina van de Nationale Jeugdraad. Die legt de jonge kiezers daar uit dat ze hun stempas en identiteitskaart moeten meenemen naar het stembureau, waar ze de dichtstbijzijnde stembureaus kunnen vinden en dat ze een stemwijzer kunnen invullen om hun keuze te helpen bepalen.

08:54

Dassen wil evenwicht mannen-vrouwen, als vader is dat nu even lastig 

Dassen staat bekend als een rustig persoon. Op de vraag of dat een goede eigenschap is voor een politicus en of hij er wel tussenkomt in verkiezingsdebatten, zegt hij dat hij voor ""verbindende politiek"" is en ""niet alleen bezig met de extremen"". ""Als ik de ene keer dan wat minder in het nieuws ben dan de andere, dan is dat zo.""

Een luisteraar vraagt waarom Volt altijd gaat voor 50 procent vrouwen op de kieslijsten? ""Waarom niet kiezen voor de beste kandidaat?"" Volgens Dassen gaat dat argument van kwaliteit niet meer op. ""Want er zijn voldoende goede vrouwen om die plekken in te nemen."" Zijn partij zal hier wat hem betreft mee doorgaan tot er een volstrekt evenwichtige verhouding tussen mannen en vrouwen is.

Zelf is hij net vader geworden en als hij de vraag krijgt die zijn vriendin heel vaak krijgt, of het ouderschap te combineren is met een drukke baan, zegt hij dat hij zich er bewust van is dat er op dit moment meer op haar bordje terechtkomt. ""Daar hebben we wel discussies over, maar tot nu toe gaat het goed. We genieten met zijn drieën heel erg van elkaar.""

Dassen hoopt dat Volt met zijn pro-Europa-programma en een ""radicaal klimaatbeleid"" zes zetels in de Tweede Kamer gaat halen. Bij de verkiezingen in 2021 waren dat er drie. Daar zijn er na het vertrek van Kamerlid Gündogan nog twee van over. In de Peilingwijzer zijn het er nu drie tot vijf. ""Dus het gaat de goede kant op"", vindt de lijsttrekker.

Morgen is Wybren van Haga van BVNL te gast in het NOS Radio 1 Journaal.

08:45

Dassen:  Nederland had voor VN-resolutie moeten stemmen

Lijsttrekker Laurens Dassen van Volt is met een kwartier vertraging nu in gesprek met het NOS Radio 1 Journaal. Hij reageert op een reconstructie in NRC van het tot stand komen van het Nederlandse besluit om in de VN van stemming te houden over de resolutie over een wapenstilstand. Daarin staat dat Nederland eerst naar een tegenstem neigde. Als dat waar is, vindt Dassen dat ""waardeloos"". ""Nederland had voor moeten stemmen"", zegt hij. ""We kunnen als internationale gemeenschap niet aan de kant blijven staan. ""

08:33

Dassen (Volt) staat in de file 

De lijsttrekker van Volt staat nog in de file. Het geplande gesprek laat dus nog even op zich wachten. 

Dassen is de derde lijsttrekker die te gast is in het NOS Radio 1 Journaal. 

07:48

Wie zijn de lijsttrekkers en wat willen zij? 

Nog drie weken te gaan tot de verkiezingen op woensdag 22 november. Wie zijn de lijsttrekkers en welke partijen vertegenwoordigen zij? Bekijk onze tool en schuif met de filters om de informatie te vinden waar je naar zoekt 

07:46

Wie is Laurens Dassen, de lijsttrekker van Volt?

Volt-lijsttrekker Laurens Dassen is in Eindhoven geboren en nu 38. Na een studie bedrijfskunde werkte hij enige tijd bij ABN Amro. In 2018 was hij een van de oprichters van Volt Nederland. Een jaar later stond hij op de kandidatenlijst van Volt bij de Europese verkiezingen, maar in Nederland haalde de partij toen geen zetels.

Met Dassen als lijsttrekker lukte het Volt twee jaar later wel om in de Tweede Kamer te komen: de partij sleepte drie zetels in de wacht. Dassen formuleert in de Kamer vaak bedachtzaam en pleit geregeld voor fundamenteel andere keuzes, bijvoorbeeld op het gebied van klimaat en asiel. Volgens hem is de oplossing van veel problemen te lang vooruitgeschoven en is meer visie nodig. Dassen was in de Kamer een van de initiatiefnemers van voorstellen om het aantal Tweede Kamerleden uit te breiden.

gisteren, 07:44

Luisteren tussen 8.30 uur en 8.45 uur: Laurens Dassen (Volt)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit, de belangrijkste speerpunten van de partij en er is aandacht voor de politicus zelf. Zo meteen is Laurens Dassen van Volt aan de beurt.

gisteren, 07:10

Samenvatting van de dag van gisteren

Speciaal voor jongeren zette ProDemos gisteren een stemhulp online met verschillende stellingen en uitlegfilmpjes.

In het NOS-Radio 1 journaal  was Joost Eerdmans te gast die onder meer pleitte voor een tijdelijke asielstop.

En NSC lijsttrekker Omtzigt en GroenLinks/PvdA lijsttrekker Timmermans spraken in het verkiezingsprogramma van NOS op 3  onder meer over het inkrimpen van de veestapel, de verhoging van het minimumloon, en asiel en migratie. De twee partijen, die volgens de peilingen samen met de VVD kans maken de grootste te worden zijn het niet eens over wat voor kabinet het beste voor het land zou zijn. Omtzigt voelt veel voor een minderheidskabinet waarbij de Kamer meer aan zet is, Timmermans niet. En Omtzigt twijfelt nog steeds of hij premier wil worden, de impact op zijn leven en gezin lijkt hem groot.

Kijk hier de fragmenten van het programma terug, er werd onder meer een politieke versie van 30 seconds gespeeld: 

gisteren, 07:00

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42792171,"Geldzorgen belangrijkste thema voor jongeren bij bepalen stem, klimaat niet in top-10",NOS.nl,2023-11-15,"Isa Huizing

redacteur Binnenland

Isa Huizing

redacteur Binnenland

Jongeren zetten de woningmarkt bovenaan als voornaamste onderwerp voor de campagne. Op plek twee komen de zorgen om rond te komen, in combinatie met de oplopende prijzen. Dat komt naar voren uit een representatief online onderzoek van Ipsos in opdracht van de NOS.

Het onderzoek werd gefocust op jongeren van 18 tot en met 34 jaar, dus de generatie waarvan een deel nog met blokken speelde toen Mark Rutte in 2010 voor het eerst premier werd, en een ander deel juist toen voor het eerst mocht stemmen.

Ipsos onderzocht niet alleen wat bij deze verkiezingen de belangrijkste thema's voor de jongere generatie zijn, ook wie zij na de verkiezingen het liefst in het Torentje zien en welke politici zij waarderen.

Doorslaggevende thema's

Klimaat is het derde thema bij deze groep, maar als jongeren aangeven welk onderwerp voor hen een grote rol speelt bij het kiezen van een partij, staat klimaat niet meer in de top-10. Bij de verkiezingen in 2021 was dit nog wel het geval.

Toch maken jongeren zich wel degelijk zorgen over het klimaat, zegt Sander Nieuwkerk, onderzoeker bij Ipsos. Zo blijkt uit het onderzoek dat 40 procent van hen vindt dat de klimaatverandering zich in een kritieke fase bevindt en de wereld nu moet handelen.

""Maar in deze campagne speelt het een minder grote rol dan bij de verkiezingen van 2021. En omdat niet alle partijen zich hier heel erg over uitspreken, vertaalt de zorg over het klimaat zich niet in de stemkeuze.""

Geldzorgen zijn voor jongeren het doorslaggevende onderwerp om op een bepaalde partij te stemmen. ""Hier zien we ook een combinatie met andere thema's. Studenten die moeite hebben om een kamer te vinden en zich ook zorgen maken om de hoge huurprijzen. Of bijvoorbeeld starters die wel een huis konden kopen, maar zich zorgen maken om de hoge energierekening"", legt Nieuwkerk uit.

Andere voorkeur

De jonge generatie heeft een andere voorkeur voor de nieuwe minister-president dan andere leeftijdsgroepen. Het liefst zouden zij lijsttrekker Frans Timmermans van GroenLinks-PvdA in het Torentje zien, terwijl stemmers boven de 35 juist voorkeur hebben voor Omtzigt (NSC).

Generatiebreed staat Yesilgöz van de VVD op de tweede plek. Op plek drie bij de jonge kiezer staat Wilders van de PVV, die ook de bekendste politicus onder jongeren is.

Politicoloog Roderik Rekker zegt dat het wel opvallend is dat Omtzigt het minder goed doet bij de jongeren, maar dat het hem ook niet verbaast. ""Nieuwe partijen doen het over het algemeen goed bij jonge kiezers. Maar christendemocraten zijn minder populair onder jongeren en de nieuwe partij van Omtzigt heeft daar toch veel overeenkomsten mee.""

De PvdA was onder jongeren ook niet populair. ""GroenLinks daarentegen wel, daarom is het niet heel verrassend dat Timmermans als leider van die nieuwe combinatie goed scoort.""

Hoger cijfer

In het onderzoek van Ipsos krijgen lijsttrekkers van links-progressieve partijen gemiddeld een hoger cijfer van jongeren dan van de rest van Nederland. Zo scoort Jetten (D66) relatief goed onder de jonge kiezer.

Hij krijgt een 5,8 ten opzichte van een 4,8 van heel Nederland. En ook Timmermans (GroenLinks-PvdA), Ouwehand (Partij voor de Dieren), Van Baarle (Denk) en Dassen (Volt) worden door jongeren beter beoordeeld.

Jongeren stemmen meestal op andere partijen dan de oudere generatie. ""Het is vaker zo dat jongeren op radicaal-progressieve partijen stemmen en minder vaak op de traditionele middenpartij. Dat komt ook doordat zij in een andere tijd politiek volwassen zijn geworden, toen al met de euro werd betaald, de samenleving multicultureel was en klimaatverandering hoger op de agenda is komen te staan"", zegt Rekker.

De cijfers in dit artikel komen uit een representatief online onderzoek dat door 2001 stemgerechtigde Nederlanders is ingevuld, van wie 477 in de leeftijdscategorie 18 tot en met 34.

Het onderzoek is uitgevoerd door onderzoeksbureau Ipsos in opdracht van de NOS. De gegevens zijn verzameld van 23 tot en met 25 oktober, net na het eerste tv-campagnemoment bij College Tour.",2023-01-01,2023-11-01,2023-11-13
42790131,"Mirjam Bikker, de eerste vrouw die de ChristenUnie leidt",NOS.nl,2023-11-03,"Na Veling, Rouvoet, Slob en Segers heeft ChristenUnie voor het eerst een vrouw aan het roer. In 2007 kwam Mirjam Bikker al landelijk in het nieuws toen ze protesteerde tegen een reclameposter van een vrouw in bikini.",2023-01-01,2023-11-01,2023-10-30
42792178,Maastricht wil Vlaanderen voor rechter dagen na mislukken tramlijn,NOS.nl,2023-11-21,"De gemeente Maastricht wil Vlaanderen voor de rechter dagen omdat de Vlaamse regering weigert een miljoenenbedrag terug te betalen aan Maastricht. Het gaat om een bedrag dat Maastricht en de provincie Limburg hebben gestoken in een tramverbinding tussen Maastricht en het Belgische Hasselt.

Vorig jaar schrapte Vlaanderen de plannen voor de tramverbinding tussen de hoofdstad van Limburg en Hasselt. Maastricht en Limburg zouden al 19,6 miljoen hebben geïnvesteerd en vinden dat Vlaanderen contractueel is verplicht om dat bedrag nu terug te betalen.

Daar geeft Vlaanderen echter geen gehoor aan, blijkt uit een brief die burgemeester Wim Hillenaar (CDA) van Maastricht vandaag aan de gemeenteraad heeft gestuurd.

De gemeente schrijft in de brief naar de rechtbank van Maastricht te willen stappen, omdat de gesprekken in het afgelopen jaar niks hebben opgeleverd.

In een reactie laat de Vlaamse minister van Mobiliteit Lydia Peeters weten dat Vlaanderen nog geen officiële brief heeft ontvangen. ""We wachten op de officiële communicatie en zullen dan verder beraadslagen over eventuele verdere stappen.""

Hoofdpijndossier

De plannen voor een sneltram tussen Maastricht en Hasselt dateren uit 2004. De tramlijn moest onder meer het autoverkeer in de steden ontlasten.

Door tegenslagen en vertragingen groeide het project in de afgelopen jaren uit tot een hoofdpijndossier voor de Vlaamse, Maastrichtse en Limburgse politiek. Zo dreigde de tram fors duurder te worden dan aanvankelijk werd gedacht.

Ook werd de einddatum waarop de lijn af moest zijn steeds verschoven. De tramlijn zou in eerste instantie in 2010 worden geopend. Die datum verschoof later van 2017 naar 2024.

Minister Peeters besloot vorig jaar de knoop door te hakken. Zij zag de tram niet meer zitten, mede door de kosten van 300 miljoen euro, die de Belgen moesten betalen.

Geen goede afhandeling

Sinds Vlaanderen het project stopzette, heeft Maastricht moeite met de afhandeling van de projectkosten. De gemeente wil voorkomen dat de Maastrichtse belastingbetaler de rekening krijgt van de kosten die in het project zijn gestopt.

Maastricht kreeg dit jaar al wel 3 miljoen euro terug van Vlaanderen. Dit waren kosten die de gemeente had betaald, omdat een deel van de tramlijn in Maastricht moest worden ingekort. De overige 19,6 miljoen euro blijft tot nu toe echter uit.",2023-01-01,2023-11-01,2023-11-20
42790144,"Eerdmans en Van Baarle over een asielstop, de opvangcrisis en haatzaaien",NOS.nl,2023-11-03,"JA21-lijsttrekker Eerdmans waarschuwt voor het binnenhalen van mensen ""die een heleboel haat meebrengen"". Van Baarle reageert: ""Als er dan een voorbeeld van haatzaaien zit, dan zit dat hier tegenover me.""",2023-01-01,2023-11-01,2023-10-30
42792196,Clash tussen Omtzigt (NSC) en Bontenbal (CDA) over toeslagenaffaire,NOS.nl,2023-11-21,"Volgens Omtzigt heeft zijn voormalige partij CDA ""twee jaar lang zijn kop in het zand gestoken"" toen duidelijk was dat er een toeslagenschandaal was. ""Uw vingerafdrukken staan ook twintig jaar op dat beleid"", reageert Bontenbal.",2023-01-01,2023-11-01,2023-11-20
42790153,Voetballer El Ghazi ontslagen bij Mainz na pro-Palestijnse post op social media,NOS.nl,2023-11-03,"Het contract van Anwar El Ghazi bij FSV Mainz is met onmiddellijke ingang ontbonden. De oud-speler van Ajax en PSV raakte vorige week in opspraak nadat hij berichten op sociale media over de oorlog tussen Israël en Hamas had gezet.

De aanvaller was geschorst omdat hij op sociale media de zin ""From the river to the sea, Palestine will be free"" had geschreven. De leus wordt onder meer door Hamas gevoerd. De Palestijnse terreurgroep is uit op de vernietiging van de staat Israël. Een meerderheid in de Tweede Kamer heeft de leus onlangs betiteld als een oproep tot geweld. 

Mainz noemde de berichten van El Ghazi ""onacceptabel"". Maandag kwam de Duitse club met een verklaring dat El Ghazi berouw had getoond en zich nadrukkelijk gedistantieerd had van terrorisme. Daardoor zou hij binnenkort terugkeren in de selectie.

Verklaring Mainz buiten El Ghazi om

Twee dagen later weersprak El Ghazi die verklaring en zei hij dat de verklaring buiten hem om is uitgegaan. ""Mijn verklaring op 27 oktober is mijn enige en laatste verklaring aan FSV Mainz 05 en in het openbaar"", zei hij toen.

In zijn verklaring op 27 oktober schreef El Ghazi onder meer dat ""mijn eerdere statements op social media verkeerd zijn begrepen. Ik veroordeel de moorden op alle onschuldige burgers in Palestina en Israël. Mijn sympathie ligt bij de onschuldige slachtoffers van dit conflict, ongeacht hun nationaliteit.""

Mainz meldde toen in een reactie ""verrast"" en met ""onbegrip"" kennis te hebben genomen van El Ghazi's bericht. De aanvaller meldde zich maandag ziek en had sindsdien niet meer getraind.

El Ghazi speelde sinds zijn transfervrije overstap van PSV pas drie wedstrijden voor de hekkensluiter van de Bundesliga.",2023-01-01,2023-11-01,2023-10-30
42790155,Confrontatie Timmermans en Wilders over Israël en Gaza,NOS.nl,2023-11-03,Tijdens het NPO Radio 1-verkiezingsdebat zei GroenLinks-PvdA-lijsttrekker Frans Timmermans PVV-leider dat de Israëlische reactie op de aanvallen van Hamas niet volgens hem niet proportioneel zijn. PVV-leider Wilders was het daar niet mee eens.,2023-01-01,2023-11-01,2023-10-30
42790182,Wekdienst 1/11: Wrakingskamer beoordeelt verzoek Taghi • AI-top in Verenigd Koninkrijk,NOS.nl,2023-11-01,"Goedemorgen! Vandaag beoordeelt de wrakingskamer het verzoek van de advocaten van Ridouan Taghi om de rechters in het Marengo-proces te vervangen en in het Verenigd Koninkrijk is er een top over kunstmatige intelligentie. 

Eerst het weer: in de kustgebieden is het bewolkt en valt af en toe lichte regen. Landinwaarts is het droger en kan de zon even doorbreken. Later vandaag vanuit het zuidwesten opnieuw regen. Er staat een matige tot krachtige zuidenwind en het wordt 14 tot 16 graden.

Ga je de weg op? Hier vind je het overzicht van de wegwerkzaamheden en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

Het ministerie van Buitenlandse Zaken heeft de 27 Nederlanders in Gaza en hun directe familieleden gisteravond geïnformeerd over de mogelijke grensopening tussen Egypte en de Gazastrook: ""Zoals eerder gemeld staat er in het geval van opening van de grens een team in Egypte klaar om de Nederlanders op te vangen en bij te staan.""

Vanwege de veiligheid wil het ministerie niet alle details geven over een eventuele grensopening.

Lees meer over de oorlog tussen Hamas en Israël in het liveblog.

Ander nieuws uit de nacht:

En dan nog even dit:

Tijdens het debat van NOS op 3 speelden lijsttrekkers Frans Timmermans en Pieter Omtzigt samen het spel 30 seconds, maar dan in één minuut. Of ze een beetje konden samenwerken zie je hier:

Fijne dag!",2023-01-01,2023-11-01,2023-10-30
42790183,Over drie weken zijn er verkiezingen: bekijk wat de lijsttrekkers willen,NOS.nl,2023-11-01,"Eén lijsttrekker stond als kleuter al op een verkiezingsposter van de partij die ze nu leidt; een ander is de kleinzoon van een Turkse bonenboer. Eentje werkte in Gabon, Oman en Schotland en een van de partijleiders wil per se niet in nette kleren de wereld over vliegen.

Wie zijn de lijsttrekkers waar je over drie weken op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

In de lijsttrekkerstool komen de partijen aan bod die nu in de Tweede Kamer zitten en weer meedoen aan de verkiezingen, inclusief BVNL, die nu als Groep Van Haga in de Kamer zit. De inhoudelijke filters zijn gemaakt op basis van stellingen die het voorlichtingscentrum ProDemos aan de partijen heeft voorgelegd bij de ontwikkeling van de Stemwijzer.",2023-01-01,2023-11-01,2023-10-30
42790191,"Bontenbal, Marijnissen en Jetten over hun boodschappen",NOS.nl,2023-11-03,Gevraagd naar de prijzen in de supermarkten vertellen de lijsttrekkers over hun persoonlijke ervaringen bij het boodschappen doen.,2023-01-01,2023-11-01,2023-10-30
42790192,Confrontatie Timmermans en Wilders over Israël,NOS.nl,2023-11-03,Tijdens het NPO Radio 1-verkiezingsdebat zei GroenLinks-PvdA-lijsttrekker Frans Timmermans PVV-leider dat de Israëlische reactie op de aanvallen van Hamas niet volgens hem niet proportioneel zijn. PVV-leider Wilders was het daar niet mee eens.,2023-01-01,2023-11-01,2023-10-30
42792242,Nog twee dagen tot verkiezingen • 'Nerveuze slotfase' van de campagne ,NOS.nl,2023-11-20,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen, aanstaande woensdag.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

07:28

Podcast De Campagne Stemming met Vullings en Van der Wulp

In de dagelijkse podcast De Campagne Stemming constateren Xander van der Wulp (NOS) en Joost Vullings dat de eindsprint in de campagne is aangetrokken. Verder bespreken ze de mededeling van Pieter Omtzigt (NSC) over het eventuele premierschap. Kwam zijn opmerking uit het niets of toch niet? En ze buigen zich over de vraag of peilingen verboden zouden moeten worden.

07:14

GL-PvdA-lijsttrekker Timmermans in NOS Radio 1 Journaal, waar staan hij en zijn partij voor?

GroenLinks-PvdA-lijsttrekker Frans Timmermans (62) komt uit Heerlen. Zijn vader werkte als kanselier in de diplomatieke dienst, waardoor hij een deel van zijn jeugd in het buitenland doorbracht. Hij spreekt vloeiend Frans, Engels, Italiaans, Duits en Russisch. Timmermans is een PvdA-coryfee. Hij was Kamerlid, staatssecretaris en minister van Buitenlandse Zaken. Sinds 2014 was hij Eurocommissaris. Hij kreeg de bijnaam 'klimaatpaus' omdat hij een omstreden Green Deal voor elkaar kreeg. Bij de Europese verkiezingen van 2019 was Timmermans met succes PvdA-lijsttrekker.

Vanwege al zijn ervaring bij de PvdA en zijn affiniteit met GroenLinks-thema's als klimaat en Europa wordt hij gezien als ideale lijsttrekker van de nieuwe linkse samenwerking. Hij heeft de ambitie om premier te worden. Zijn belangrijkste thema is de aanpak van de klimaatcrisis, waarbij de lasten eerlijk worden verdeeld.

GroenLinks en de PvdA doen voor het eerst samen mee aan de verkiezingen. Ze willen de versnippering tegengaan en hopen als links blok kans te maken op regeringsdeelname. Met name voor de Partij van de Arbeid is het samengaan een grote stap. De partij bestaat sinds 1946 en had lang een vaste schare kiezers, die vaak ook lid waren van de vakbond FNV. PvdA behoorde met VVD en CDA tot de grote partijen van Nederland en heeft vaak meegeregeerd.

GroenLinks is veel jonger, in 1990 ontstaan door een fusie van vier kleine linkse partijen uit de hoek van de vredesbeweging. De partij was aanvankelijk duidelijk linkser dan de PvdA, maar is meer naar het midden opgeschoven. PvdA-coryfee Frans Timmermans is tot lijsttrekker gekozen, omdat hij als Europese 'klimaatpaus' ook de GL-kiezers aanspreekt.

Frans Timmermans is tussen 08.30 en 09.00 te horen op in het NOS Radio 1 Journaal en vanaf 09.15 uur beantwoordt hij vragen op NOS.nl

07:00

Wat gebeurde er gisteren? 

Een dag nadat PVV-lijsttrekker Wilders een gamechanger claimde, omdat hij volgens een peiling van Maurice de Hond bij de grootste vier partijen zou horen, geeft NSC-lijsttrekker Pieter Omtzigt dan toch antwoord op de 'premiersvraag': hij wil eventueel een kabinet gaan leiden, als daar vakministers in zitten. Hij zegt er nogmaals bij dat hij een stellige voorkeur heeft om zijn partij vanuit de Tweede Kamer te leiden. Maar mocht er ""een ideale opstelling"" komen, met mensen met veel vakinhoudelijke kennis en afstand tot de Tweede Kamer, dan is hij bereid die stap te zetten.

Yesilgöz sprak van ""vage toverformules"" . Zij vindt dat nog steeds niet duidelijk is of Omtzigt nou wel of niet het ambt wil bekleden. 's Ochtends had zij al over samenwerking met Wilders gezegd dat zijn oplossingen het land kapotmaken en dat de verschillen tussen haar VVD en zijn PVV nog altijd ""levensgroot"" zijn.

Politiek verslaggever Xander van der Wulp concludeerde gisteravond dat de "" nerveuze slotfase van deze campagne , waarin vier partijen de grootste kunnen worden"" is begonnen.

06:59

Verkiezingsuitzending NOS Jeugdjournaal: een bonte bal, een quiz en een torentje

Wat zou u doen als u 1 miljoen euro had? Wat is uw grootste angst? Heeft u een idee hoe we de oorlog tussen Israël en Hamas kunnen stoppen? Het waren geen voorzichtige vragen die de lijsttrekkers in de speciale Verkiezingsuitzending van het NOS Jeugdjournaal voorgelegd kregen. En een aantal politici liet zich ook van een andere kant zien.

Bekijk hier de samenvatting van de uitzending ( of lees hier een verslag ):

06:55

Welkom! 

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42790206,Is Wilders nu echt milder en waarom zoeken Timmermans en Omtzigt elkaar zo op? | Rondje Binnenhof #52,NOS.nl,2023-11-03,"Je ziet de lijsttrekkers nu overal: in debatten, de krant, op hun socials. Baudet clashte met Jetten in het NOSop3-debat en Timmermans en Omtzigt zochten overeenkomsten. En deze week op de roltrap, voor hem voor het eerst: Geert Wilders, in Rondje 52.",2023-01-01,2023-11-01,2023-10-30
42792281,PVV en FvD grootste bij scholieren en studenten • Campagnevoeren tot het laatste moment,NOS.nl,2023-11-21,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

17:12

PVV en FvD grootste bij scholieren en studenten mbo

Bij de scholierenverkiezingen hebben de PVV en Forum voor Democratie de meeste stemmen gekregen. Als de stemming onder jongeren echte verkiezingen zouden zijn geweest, zou de PVV 25 zetels hebben gekregen en FvD 21.

De derde partij is de VVD. Bij de vorige scholierenverkiezingen in 2021 was de partij nog het populairst met 32 zetels, nu blijft de VVD steken op 17 zetels. Vlak achter de VVD eindigden GroenLinks-PvdA en D66. Nieuw Sociaal Contract, de partij van Pieter Omtzigt, krijgt de stem van 2,8 procent van de deelnemende scholieren. Het is daarmee wel de grootste nieuwe binnenkomer.

ProDemos organiseerde voor de dertigste keer de speciale scholierenverkiezing. Leerlingen van het voortgezet onderwijs en het mbo brengen hun stem uit op school. Het doel is om de scholieren en studenten te laten ervaren hoe verkiezingen werken.

Volgens ProDemos brachten deze editie 143.991 scholieren en studenten op 397 onderwijsinstellingen hun stem uit. Dat is een record, zegt de organisatie. Bij de verkiezingen van 2021 stemden 50.287 scholieren.

14:31

'Stemmen via papier niet perfect, maar geen dringend probleem'

Rop Gonggrijp, een van de drijvende krachten achter het stoppen met stemmen via computers, vindt het huidige stemproces niet perfect. Maar volgens hem is er nu geen dringend probleem meer. De afgelopen jaren is er veel verbeterd om het proces transparanter en veiliger te maken. Volgens hoogleraar staatsrecht Wim Voermans leidt het stemmen met papier wel tot wantrouwen bij jongeren: ""Er is een digitale generatie opgestaan, die gewend is aan computers.""

14:17

Meeste stembureaus morgen van 7.30 tot 21.00 uur open

De kiezers kunnen morgen op 9823 locaties terecht om hun stem uitbrengen, meldt de Open State Foundation . Veruit de meeste stembureaus zijn van 07.30 tot 21.00 uur open. Er zijn er 221 met afwijkende openingstijden, waaronder een aantal stembureaus op of bij een treinstation . Er zijn ook mobiele stembureaus, die een paar uur op een plek staan en dan ergens anders naartoe gaan.

In een aantal gemeenten zijn stembureaus op een bijzondere locatie. Zo kunnen kiezers in de gemeente Den Haag naar Madurodam, in Amsterdam naar het Anne Frank Huis en in Tilburg naar popzaal '013. Ook kan gestemd worden in de bioscopen van Pathé.

In totaal staan er 1128 kandidaten verdeeld over 26 partijen op het stembiljet. Ruim vierhonderd daarvan zijn vrouw (36 procent) en vier zijn non-binair (0,4 procent).

De opkomst was bij de vorige Tweede Kamerverkiezingen met 78,7 procent iets lager dan bij de stembusgang van 2017. Toen ging 81,9 procent van de kiesgerechtigden naar de stembus.

14:06

Campagnevoeren tot het allerlaatste moment

Op verschillende plekken in het land kunnen mensen de komende uren een politicus tegen het lijf lopen. Tot op het laatste moment proberen politici kiezers aan zich te binden. Bijvoorbeeld Frans Timmermans van GroenLinks-PvdA, die een bezoek bracht aan de campus van de Maastricht University. En SP-leider Marijnissen ging naar de wijk Overvecht in Utrecht.

13:40

Baudet gaat ondanks aanval met bierfles door met campagne

FvD-leider Baudet zegt dat hij ondanks de aanval met een bierfles van gisteren doorgaat met zijn campagne. In een persmoment in de Tweede Kamer zei hij dat hij het ""van het grootste belang vindt om te laten zien dat we niet buigen en dat we doorgaan"". Hij is vanavond ook bij het NOS-debat.

Het was de tweede keer dat Baudet werd aangevallen. Enkele weken geleden werd hij met een paraplu geslagen in Gent. Daarna is zijn beveiliging fors opgeschroefd, zei de Forum-leider. Hoe dit dan toch kon gebeuren, is niet duidelijk. Er was wel beveiliging aanwezig.

Vanmiddag is er met de betrokken diensten overleg. ""Er is iets gebeurd, dat is heel vervelend. Ik heb heel veel geluk gehad"", zei Baudet. De komende dagen neemt hij uit voorzorg geen selfies meer.

De Forum-leider werd gisteren net boven zijn oog en op het achterhoofd geraakt. Er is een minderjarige verdachte uit de gemeente Groningen opgepakt. Zijn leeftijd is niet bekend. Over een motief is nog niets bekend.

11:49

Yesilgöz wil niet met PVV regeren als Wilders premier wordt 

VVD-lijsttrekker Yesilgöz wil niet met de PVV regeren als Geert Wilders premier wordt. Dat zei ze in het radioprogramma Sven op 1. ""Ik vind dat dit land een leider verdient die er is voor iedereen is. Dus nee, dat ga ik niet doen.""

Ze sluit niet elke samenwerking met de PVV uit. ""Want uiteindelijk zijn we een coalitieland en moeten we met elkaar kijken: wat heeft de kiezer gezegd en welke compromissen kun je sluiten?""

Maar ze ziet Wilders niet als leider van dit land. ""Dat zie ik niet gebeuren. Hij heeft niet de leiderschapscapaciteiten die ik het land gun."" Ze ziet bijvoorbeeld niet voor zich dat de PVV-leider Nederland goed kan vertegenwoordigen op het internationale toneel.

NPO Radio 1

@NPORadio1

De VVD neemt niet deel aan een kabinet als @geertwilderspvv premier wordt. Dat zegt lijsttrekker @DilanYesilgoz. ‘Dat ga ik niet doen. Premier Wilders zou voor dit land niet goed zijn. Dit land heeft een leider nodig die kan verbinden.’ 

📻 https://t.co/zJLlctP2k0 #WNL https://t.co/1ozBCpPsUd

11:47

21 november 2023

11:48

Veel kiezers met migratieachtergrond voelen zich niet genoeg vertegenwoordigd

Veel Nederlanders met een migratieachtergrond vinden dat hun belangen niet goed zijn vertegenwoordigd in de Tweede Kamer. Volgens een onderzoeker is dat gevoel sterker als de betrokkenen discriminatie ervaren. Daar staat tegenover dat er ook veel Nederlanders zonder migratieachtergrond zijn die juist vinden dat de belangen van mensen mét zo'n achtergrond te véél worden behartigd.

10:36

Flyeren op de dag voor de verkiezingen

Morgen zijn de verkiezingen, en dus halen de partijen nog even alles uit de kast om de vele zwevende kiezers voor zich te winnen. Onder meer bij station Rotterdam Centraal, waar GroenLinks-PvdA en Denk aanwezig waren:

10:31

Volop internationale aandacht voor Nederlandse verkiezingen

Ook internationaal is er veel aandacht voor de verkiezingen in Nederland. Zo heeft de Britse kwaliteitskrant The Guardian sinds vanochtend een liveblog op zijn website, met daarin onder meer aandacht voor de peilingen en de tv-debatten. De Vlaamse omroep VRT heeft op zijn site het bovenste deel van zijn voorpagina ingeruimd voor de verkiezingen, onder meer met een artikel over de kanshebbers voor het premierschap.

De Europese nieuwssite Politico heeft een artikel geschreven met daarin 'een handleiding' over de Nederlandse verkiezingen: wie zijn de kanshebbers, op wie moet je letten en hoe gaat het ná de verkiezingen verder? De internationale lezer wordt op zijn wenken bediend.

De Franse krant Libération heeft voor zijn lezers een profiel geschreven over NSC-leider Omtzigt. Ook de Zwitserse krant Berner Zeitung besteedt via Omtzigt aandacht aan de Nederlandse verkiezingen. ""De rebel afkomstig uit het midden"", schrijft de krant . En ook een andere Zwitserse krant, de Neue Zürcher Zeitung , heeft de Nederlandse verkiezingen in het vizier en schrijft over het Nederlandse belastingklimaat.

In Spanje onder meer aandacht voor de verkiezingen van de krant El País . Daar aandacht voor de vierstrijd die gaande is om de macht, en ook voor de miljoenen mensen die nog niet weten wat ze moeten stemmen. De Finse omroep YLE focust op het migratiedebat in Nederland en het woningtekort in Nederland. Een Finse die in Amsterdam studeert zegt dat Nederlandse studenten ""niet altijd positief kijken"" naar internationale studenten.

09:54

Een workshop stemmen voor mensen met een verstandelijke beperking

Om de ruim 1 miljoen mensen met een licht verstandelijke beperking zo goed mogelijk voor te bereiden op de komende verkiezingen, bestaat het project ''Stem jij ook?''. Deelnemers van een dagbestedingsproject in Barneveld volgden deze workshop.

09:40

Onduidelijk hoe het met Baudet gaat na aanval, verdachte minderjarig

Forum voor Democratie heeft nog geen update gegeven over hoe het gaat met lijsttrekker Thierry Baudet, na de aanval met een bierfles gisteravond. De politicus was in een Gronings café voor een verkiezingsbijeenkomst, samen met andere (kandidaat-)Kamerleden van zijn partij.

Op beelden is te zien dat een jongen uithaalt naar Baudet. Er is een verdachte aangehouden, die volgens bronnen minderjarig is.

09:15

Timmermans tegen andere linkse partijen: ik laat jullie niet in de steek 

GroenLinks-PvdA-lijsttrekker Frans Timmermans denkt dat zijn partij ""een goeie kans maakt om als grootste uit deze verkiezingen te komen"". Hij ziet een eindsprint in de peilingen. En wil die nog even aanzetten, als tegenwicht tegen de opmars waaraan de PVV van Geert Wilders bezig lijkt te zijn. ""Ik denk dat heel veel mensen er toch niet aan moeten denken dat hij aan de knoppen gaat zitten"", zei hij bij RTL Nieuws .

Timmermans wil zorgen dat andere partijen niet om GroenLinks-PvdA heen kunnen, ""want ik heb gemerkt in de campagne: als ze de kans krijgen zoeken ze elkaar op op rechts"". Hij kan zich goed voorstellen dat andere linkse partijen vrezen dat een strategische stem op 'Timmermans' ten koste van hen gaat. ""Maar ik zeg dan tegen hen: ik laat jullie niet in de steek. Als wij de grootste worden, dan zorg ik dat ik jullie heel dicht bij me houd. Maar als wij niet de grootste worden, hebben jullie hetzelfde probleem als ik, namelijk dat rechts gaat regeren.""

09:16

Bontenbal rekent op goede toekomst voor CDA

CDA-leider Bontenbal vindt dat het er in de campagne wel erg hard aan toe gaat. ""Ik vind het vrij hard worden en ik zie mensen elkaar best hard aanpakken"", zei Bontenbal in het laatste lijsttrekkersgesprek van het NOS Radio 1 Journaal van deze campagne. ""Het is links tegen rechts. Ik zie PvdA'ers hard inhakken op Yesilgöz en andersom, maar over een paar dagen zit je met elkaar in de Kamer en moet je met elkaar praten. Maak niet te veel kapot.""

Bontenbal noemde in het gesprek ook de peilingen in dit debat te dominant. De afgelopen dagen zijn er in die peilingen volop verschuivingen te zijn.

Het CDA staat in de Peilingwijzer op 3-5 zetels. Als dat uit zou komen, zou dat voor het CDA de laagste score in de geschiedenis van de partij zijn. In het verleden zijn er volgens de partijleider dingen niet goed gedaan. In het CDA-programma staat dat het marktdenken is doorgeschoten. ""Je moet heel precies kijken waar marktwerking wel en niet geschikt is"", zegt Bontenbal. ""Dat punt hebben we de afgelopen decennia niet goed genoeg gedaan."" Hij noemt als voorbeeld de 'schuldenindustrie': bedrijven die verdienen aan de schulden van mensen. ""Laat gemeentes de schulden overnemen, en maak er publieke organisaties van.""

Bontenbal is optimistisch over de toekomst van zijn partij, ondanks de te verwachten uitslag. ""Ik zie een hele mooie partij en ik denk niet dat we het licht uit doen. Ons gedachtengoed is springlevend. We namen het niet altijd even serieus"", erkent hij. ""Maar het gedachtengoed van gemeenschapszin, van marktdenken dat niet overal moet zitten, dat dingen niet direct winst op hoeven te leveren. Daar sta ik voor."" De partijleider ziet naar eigen zeggen ""een sterk verjongd"" CDA. ""Voor die hele grote groep kom ik mijn bed uit. Ik weiger te geloven dat het CDA klaar is.""

08:49

Kijk terug: jullie vragen aan CDA-leider Bontenbal

CDA-leider Henri Bontenbal was vandaag te gast bij de NOS en gaf antwoord op vragen kijkers. Bekijk het gesprek terug via YouTube of onderstaande video:

08:08

Podcast De Campagne Stemming: het verhaal van de campagne is herschreven 

In de dagelijkse podcast De Campagnestemming ergeren Xander van der Wulp (NOS) en Joost Vullings (EenVandaag) zich aan alle stemadviezen die gasten in talkshows geven. Verder blikken ze uitgebreid terug op het debat bij EenVandaag gisteren. Ze zagen dat de lijsttrekkers Jetten (D66) en Timmermans (GroenLinks-PvdA) vol de aanval openden op de VVD en dat het verhaal van Omtzigt (NSC) een beetje naar de achtergrond wordt gedrongen ""nu het toch een beetje links-rechts wordt"". ""Het verhaal van de campagne is een beetje herschreven"" door de dynamiek van het afgelopen weekend, concluderen ze.

07:00

Henri Bontenbal te gast bij NOS, waar staan hij en zijn partij voor? 

Het CDA ontstond in 1980 uit drie christelijke partijen: de Anti-Revolutionaire Partij (ARP), de Nederlands-hervormde Christelijk-Historische Unie (CHU) en de Katholieke Volkspartij (KVP). Dertien jaar lang hadden ze over een fusie gesproken, die uitmondde in het Christen-Democratisch Appèl (CDA). De middenpartij regeerde sindsdien bijna altijd.

Van oudsher zijn het platteland en normen en waarden belangrijk voor het CDA. Interne discussies over het versoberen van sociale zekerheid of migratie verdeelden de partij soms, maar echte ophef ontstond in 2010 bij de gedoogconstructie met de PVV. Sommige leden vonden dat de eigen waarden te grabbel werden gegooid.

Recenter waren veel aanhangers teleurgesteld over de omgang met boeren in de stikstofdiscussie, waarna velen hun weg naar BBB en nu ook naar NSC (beide geleid door een ex-CDA'er) vonden. Het CDA zegt zich nu af te keren van het neoliberalisme. Normen, waarden en naar elkaar om kijken, staan weer hoog in het vaandel.

De 40-jarige natuurkundige Henri Bontenbal, geboren in Rotterdam, is nog niet zo lang Kamerlid: sinds 2021. Hij maakte zich de afgelopen jaren hard voor kernenergie en duurzaamheid. Bontenbal komt uit een gezin met acht kinderen en spreekt in interviews over zijn eigen ""vechtersmentaliteit"". Dat komt van pas: hij mag het CDA gaan leiden in roerige tijden. Verschillende nederlagen, het vertrek van Omtzigt en recent Mona Keijzer, en slechte peilingen.

Bontenbal zegt niet bij de pakken neer te zitten. Hij wil met ""met fris gemoed aan de slag"", maar het CDA grijpt tegelijkertijd terug op oude thema's als normen en waarden en omkijken naar elkaar. Kiezers en leden die dat bij het CDA misten stapten, de afgelopen tijd over naar de BBB en NSC, partijen die zich ook profileren op christendemocratische waarden. ""Ik zou dan altijd zeggen, kies dan voor het origineel"" zei Bontenbal daarover.

06:50

Podcast De Stemming met Vullings en Van der Wulp

In de dagelijkse podcast De Campagne Stemming blikken Xander van der Wulp (NOS) en Joost Vullings terug op het EenVandaag-debat en kijken ze vooruit naar de laatste campagnedag.

06:45

Stembureaus binnen 24 uur open, laatste campagnedag met onder meer NOS slotdebat

Over minder dan 24 uur gaan de stembureaus open, het is vandaag de laatste campagne dag. Met vier partijen die lijken te strijden om de grootste te worden maar ook nog heel veel kiezers die hun stem niet hebben bepaald gaat de politieke campagne vandaag een laatste spannende dag in.

Sinds de PVV in de peilingen is gestegen is lijkt de strijd tussen drie partijen er één tussen vier geworden: VVD. NSC, PVV en GroenLinks-PvdA. De kopgroep van partijen lijkt in de peilingen steeds groter te worden, maar de kiezers zijn ondertussen nog volop in beweging. In de strijd om de gunst van de kiezer vallen partijen elkaar de laatste dagen over en weer steeds harder aan en waarschuwen voor een te links, dan wel een te rechts kabinet.

Morgen gaan dus vanaf half acht gaan de stembureaus open, kiezers kunnen tot 21.00 uur 's avonds hun stem uitbrengen. Maar maar voor het zover is zendt de NOS het slotdebat vanavond uit.

In negen debatten met de kleinere partijen vanaf 19.00 uur en de grotere na het achtuurjournaal gaan de partijen met elkaar in gesprek. De kleinere partijen tussen 19.00 en 19.50 uur over arbeidsmigratie, wonen, en geldzorgen. Dan volgt het journaal, waarna de grotere partijen spreken over spanningen in de samenleving, de portemonnee, klimaat, migratie, landbouw en herstel van vertrouwen.

06:35

Dit gebeurde er gisteren

In het EenVandaag-debat kwamen partijen met felle uithalen over asiel, klimaat- en belastingplannen .

Kijk hier een aantal fragmenten terug uit het EenVandaag-debat:

Forum voor Democratie-leider Thierry Baudet werd opnieuw aangevallen: hij werd in een Gronings café met een bierfles op zijn hoofd geslagen . Volgens FvD raakte ook een beveiliger gewond aan zijn gezicht. De partij besloot om een andere campagne-evenement in Zwolle later op de avond te schrappen.

En er is een nieuwe site die partijprogramma's begrijpelijker maakt. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

06:30

Welkom!

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42792301,Baudet na aanval met bierfles: 'We buigen niet en gaan door met campagne',NOS.nl,2023-11-21,"FvD-leider Thierry Baudet gaat door met zijn verkiezingscampagne. Dat zei hij in een toelichting over de aanval van gisteravond, waarbij hij in Groningen met een bierfles werd geslagen. ""Ik vind het van het grootste belang om te laten zien dat we niet buigen en dat we doorgaan.""

De politicus was gisteravond in een Gronings café voor een verkiezingsbijeenkomst toen hij werd aangevallen met een bierfles. Baudet werd net boven zijn oog en op zijn achterhoofd geraakt en is in het ziekenhuis behandeld aan zijn verwondingen, vertelde hij vanmiddag. Baudet benadrukte dat het veel slechter had kunnen aflopen. De politie meldt dat er aangifte is gedaan.  Baudet reageerde vanmiddag:

Er is een minderjarige verdachte uit de gemeente Groningen aangehouden. Zijn leeftijd is niet bekendgemaakt. Hij zit nog vast en wordt door de politie verhoord. Over een motief is nog niets bekend.

Op X lieten politici gisteravond van zich horen. Demissionair premier Rutte noemt in een post op X de aanval ""totaal onacceptabel"". Rutte: ""Ik zei het eerder en herhaal het nu stevig: van politici blijf je af. Altijd."" Ook veel lijsttrekkers veroordeelden het geweld.

Het moment dat Baudet in het café werd aangevallen:

Bijna een maand geleden werd Baudet bij een bezoek aan de Universiteit Gent op zijn hoofd geslagen met een paraplu. Hij hield daar toen een lichte hersenschudding aan over en legde zijn campagne een paar dagen stil.

Extra beveiliging

Sinds de aanval in Gent is zijn beveiliging flink opgeschroefd, zegt Baudet. ""Maar kennelijk heeft er toch iets doorheen kunnen glippen. We zijn bezig met de analyse van hoe dat kan."" Vanmiddag is er volgens hem overleg met de betrokken diensten over de beveiliging.

Bronnen melden wordt gekeken of de beveiliging geïntensiveerd moet worden. De Nationaal Coördinator Terrorismebestrijding en Veiligheid (NCTV) is verantwoordelijk voor het bewaken en beveiligen van politici, maar wil niets over Baudet zeggen: ""Wij kunnen geen uitspraken doen over wie wel en niet wordt beveiligd.""

Inzamelingsactie

Na het incident in Gent besloot Forum voor Democratie om zelf beveiligers in te huren voor Baudet en andere FvD-Kamerleden. Daarvoor hield de partij ook een inzamelingsactie.

Of Baudet nu ook persoonsbeveiliging van de politie gaat krijgen, is nog onduidelijk. Dat hangt in de eerste plaats af van de mate van dreiging, maar ook van de wensen van de persoon zelf. Een voorwaarde voor effectieve beveiliging is dat iemand die zelf ook accepteert en bereid is om mee te werken aan de benodigde maatregelen.",2023-01-01,2023-11-01,2023-11-20
42790259,"Oorlog Israël-Hamas speelt kleine rol bij stemkeuze: zorg, inflatie, wonen belangrijker",NOS.nl,2023-11-03,"Hoewel de oorlog tussen Hamas en Israël veelvuldig wordt besproken in de verkiezingscampagne, speelt het conflict een bescheiden rol bij de stemkeuze van kiezers. Dat valt op te maken uit representatief onderzoek van onderzoeksbureau Ipsos, in opdracht van de NOS.

Voor een vijfde van de kiezers speelt het conflict een rol bij de komende Tweede Kamerverkiezingen. De oorlog in Oekraïne speelt eveneens maar een kleine rol.

Veel belangrijker vinden Nederlanders inflatie, zorg, woningen, migratie en in mindere mate klimaat. Vooral op het gebied van klimaat zijn flinke verschillen te zien verspreid over het politieke spectrum. Zo is dat voor linkse kiezers het belangrijkste thema (46 procent), maar speelt het voor het politieke midden (21 procent) en op rechts (12 procent) veel minder.

Hoewel die thema's als belangrijk worden gezien door kiezers, vertalen ze dat niet altijd in een stemkeuze. Voor hun stemkeuze vinden Nederlanders gezondheidszorg (65 procent) het belangrijkst, gevolgd door betrouwbaarheid van de overheid (63 procent), inflatie (62 procent), normen en waarden (60 procent) en immigratie en asiel (55 procent).

Zeker kiezers van NSC geven aan dat de thema's 'betrouwbaarheid van de overheid' en 'normen en waarden' een belangrijke rol spelen. Voor ruim twee derde van de kiezers van GroenLinks/PvdA-kiezers is het klimaat juist een veel belangrijker stemmotief, terwijl slechts een kwart van de VVD'ers dat zo ziet.

Omtzigt, Timmermans en Yesilgöz potentieel premier

Uit het onderzoek valt verder op te maken dat de campagne rond de gezichtsbepalende politici ook nog op gang moet komen. Vergeleken met het vorige onderzoek hiernaar, rond Prinsjesdag, is het beeld vrijwel onveranderd. Zo is NSC-leider Omtzigt nog altijd de best gewaardeerde politicus, gevolgd door Yesilgöz (VVD), Van der Plas (BBB) en Stoffer (SGP). GroenLinks/PvdA-leider Timmermans blijft zich in de middenmoot bevinden.

Desondanks worden Timmermans, Omtzigt en Yesilgöz wel met zijn drieën het meest genoemd als potentiële premier. Omtzigt wordt het breedst gedragen: kiezers links, rechts en in het midden vinden hem een acceptabele premier. Timmermans is de grote favoriet onder linkse kiezers, maar minder aansprekend in andere groepen. Voor Yesilgöz geldt het omgekeerde.

Hoewel Omtzigt vaak zegt dat het van hem over de inhoud en niet over 'de poppetjes' zou moeten gaan, vindt 68 procent van de NSC-kiezers de partijleider even belangrijk als het partijprogramma. Ook rechtse kiezers zien dat zo. Linkse kiezers vinden de leider minder belangrijk, en vinden het partijprogramma juist vaker bepalend.

Kiezers willen NSC liefst in kabinet

Kiezers van vrijwel alle partijen zien graag Omtzigts NSC deelnemen aan een volgend kabinet. De NSC-kiezers zelf zien dat graag gebeuren in combinatie met BBB, VVD en PVV. Ook PVV-kiezers zien zo'n combinatie wel zitten, al is er binnen die groep verdeeldheid over samenwerking met de VVD. Tegelijk wil een deel van de VVD-achterban ook absoluut niet dat er wordt samengewerkt met de PVV.

Kiezers van GroenLinks/PvdA komen qua voorkeurscoalitie overeen met de wens van Timmermans. Die wil het liefst niet met de VVD samenwerken, maar voelt meer voor een centrumlinkse regering met NSC, D66 en Partij voor de Dieren.

Minder dan helft vertrouwt politiek

Verder valt uit het onderzoek op te maken dat het vertrouwen in de landelijke politiek onder alle leeftijdsgroepen laag is, al is het vertrouwen sinds Prinsjesdag iets gestegen. Vier op de tien Nederlanders hebben momenteel vertrouwen in de politiek. Als belangrijke reden wordt het onvermogen genoemd om harde keuzes te maken en problemen op te lossen.

Kiezers vinden dat de politiek vaker knopen moet doorhakken, ook als niet iedereen daar even tevreden mee is. Ze willen vooral beleid op het gebied van migratie, ouderenzorg, de huizenmarkt en koopkracht, net als stikstof- en klimaatbeleid. Ook denken Nederlanders dat de Tweede Kamer slagvaardiger kan zijn als er minder partijen zouden zijn. Een groeiend aantal kiezers (43 procent) voelt wel wat voor een kiesdrempel.

Tot slot denkt een tiende van de Nederlanders dat de Tweede Kamerverkiezingen oneerlijk zullen verlopen. 55 procent denkt dat ze eerlijk zullen zijn. Na de verkiezingen van maart 2021 dacht 68 procent van de Nederlanders nog dat de verkiezingen eerlijk waren.

Het electoraat van BBB en PVV is relatief sceptisch. Respectievelijk 46 procent en 32 procent verwacht dat de verkiezingen eerlijk zullen gaan. Bij Forum voor Democratie denkt slechts 4 procent dat de verkiezingen eerlijk zullen verlopen. Bij andere partijen ligt dat aandeel tussen ruim de helft tot drie kwart.",2023-01-01,2023-11-01,2023-10-30
42792311,Laatste dag voor verkiezingen • Bontenbal (CDA) op NPO Radio 1,NOS.nl,2023-11-21,"Ook vandaag houden we je op de hoogte van de ontwikkelingen in aanloop naar de Tweede Kamerverkiezingen.

Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

07:00

Henri Bontenbal te gast bij NOS, waar staan hij en zijn partij voor? 

Het CDA ontstond in 1980 uit drie christelijke partijen: de Anti-Revolutionaire Partij (ARP), de Nederlands-hervormde Christelijk-Historische Unie (CHU) en de Katholieke Volkspartij (KVP). Dertien jaar lang hadden ze over een fusie gesproken, die uitmondde in het Christen-Democratisch Appèl (CDA). De middenpartij regeerde sindsdien bijna altijd.

Van oudsher zijn het platteland en normen en waarden belangrijk voor het CDA. Interne discussies over het versoberen van sociale zekerheid of migratie verdeelden de partij soms, maar echte ophef ontstond in 2010 bij de gedoogconstructie met de PVV. Sommige leden vonden dat de eigen waarden te grabbel werden gegooid.

Recenter waren veel aanhangers teleurgesteld over de omgang met boeren in de stikstofdiscussie, waarna velen hun weg naar BBB en nu ook naar NSC (beide geleid door een ex-CDA'er) vonden. Het CDA zegt zich nu af te keren van het neoliberalisme. Normen, waarden en naar elkaar om kijken, staan weer hoog in het vaandel.

De 40-jarige natuurkundige Henri Bontenbal, geboren in Rotterdam, is nog niet zo lang Kamerlid: sinds 2021. Hij maakte zich de afgelopen jaren hard voor kernenergie en duurzaamheid. Bontenbal komt uit een gezin met acht kinderen en spreekt in interviews over zijn eigen ""vechtersmentaliteit"". Dat komt van pas: hij mag het CDA gaan leiden in roerige tijden. Verschillende nederlagen, het vertrek van Omtzigt en recent Mona Keijzer, en slechte peilingen.

Bontenbal zegt niet bij de pakken neer te zitten. Hij wil met ""met fris gemoed aan de slag"", maar het CDA grijpt tegelijkertijd terug op oude thema's als normen en waarden en omkijken naar elkaar. Kiezers en leden die dat bij het CDA misten stapten, de afgelopen tijd over naar de BBB en NSC, partijen die zich ook profileren op christendemocratische waarden. ""Ik zou dan altijd zeggen, kies dan voor het origineel"" zei Bontenbal daarover.

06:50

Podcast De Stemming met Vullings en Van der Wulp

In de dagelijkse podcast De Campagne Stemming blikken Xander van der Wulp (NOS) en Joost Vullings terug op het EenVandaag-debat en kijken ze vooruit naar de laatste campagnedag.

06:45

Stembureaus binnen 24 uur open, laatste campagnedag met onder meer NOS slotdebat

Over minder dan 24 uur gaan de stembureaus open, het is vandaag de laatste campagne dag. Met vier partijen die lijken te strijden om de grootste te worden maar ook nog heel veel kiezers die hun stem niet hebben bepaald gaat de politieke campagne vandaag een laatste spannende dag in.

Sinds de PVV in de peilingen is gestegen is lijkt de strijd tussen drie partijen er één tussen vier geworden: VVD. NSC, PVV en GroenLinks-PvdA. In de strijd om de gunst van de kiezer vallen partijen elkaar de laatste dagen over en weer ook steeds harder aan en waarschuwen voor een te links danwel een te rechts kabinet.

Morgen gaan dus vanaf half acht gaan de stembussen open, kiezers kunnen tot 21.00 uur 's avonds hun stem uitbrengen. Maar maar voor het zover is zendt de NOS het slotdebat vanavond uit.

In negen debatten met de kleinere partijen vanaf 19.00 uur en de grotere na het achtuurjournaal gaan de partijen met elkaar in gesprek. De kleinere partijen tussen 19.00 en 19.50 uur over arbeidsmigratie, wonen, en geldzorgen. Dan volgt het journaal, waarna de grotere partijen spreken over spanningen in de samenleving, de portemonnee, klimaat, migratie, landbouw en herstel van vertrouwen.

06:35

Dit gebeurde er gisteren

In het EenVandaag-debat kwamen partijen met felle uithalen over asiel, klimaat- en belastingplannen .

Kijk hier een aantal fragmenten terug uit het EenVandaag-debat:

Forum voor Democratie-leider Thierry Baudet werd opnieuw aangevallen: hij werd in een Gronings café met een bierfles op zijn hoofd geslagen . Volgens FvD raakte ook een beveiliger gewond aan zijn gezicht. De partij besloot om een andere campagne-evenement in Zwolle later op de avond te schrappen.

En er is een nieuwe site die partijprogramma's begrijpelijker maakt. Via Partijplein kun je standpunten lezen in een makkelijkere óf andere taal, waardoor de verkiezingen een stukje toegankelijker worden.

06:30

Welkom!

Welkom in het liveblog over de campagne voor de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-20
42790268,In gesprek met FvD-lijsttrekker Thierry Baudet,NOS.nl,2023-11-02,In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen vanavond FvD-lijsttrekker Thierry Baudet.,2023-01-01,2023-11-01,2023-10-30
42790269,"'Het gaat nu vooral over complottheorieën, wat heeft een individu daar aan?'",NOS.nl,2023-11-02,Mari en Leander stemden bij eerdere verkiezingen op Forum voor Democratie. Maar deze verkiezingen kan Baudet niet op hen rekenen. Ze leggen Nieuwsuur uit waarom ze afhaken.,2023-01-01,2023-11-01,2023-10-30
42792316,"Spannende laatste campagnedag, vanavond slotdebat bij NOS",NOS.nl,2023-11-21,"De politieke campagne gaat vandaag een laatste spannende dag in, met verschillende partijen die strijden om de grootste te worden en ook nog heel veel kiezers die hun stem niet hebben bepaald .

De kopgroep van partijen lijkt in de peilingen steeds groter te worden, maar de kiezers zijn ondertussen nog volop in beweging. In de strijd om de gunst van de kiezer vallen partijen elkaar de laatste dagen over en weer steeds harder aan en waarschuwen voor een te links, dan wel een te rechts kabinet.

Dit weekend wist NSC-voorman Omtzigt ook weer de aandacht op zich te vestigen met zijn mededeling dat hij in een zakenkabinet met vakministers wellicht toch premier wil worden. Het kwam hem ook meteen op kritiek te staan van de VVD en GroenLinks-PvdA vanwege de voorzichtige formulering.

Uit onderzoek van I&O Research blijkt dat vlak voor de verkiezingen 61 procent van de kiezers een voorkeurspartij heeft, maar ook nog andere partijen overweegt. 

""De strijd om de zwevende kiezer is in volle gang. Niet alleen verdedigen partijen hun keuzes en ideeën voor de toekomst van het land, ook zie je steeds meer dat ze de kiezers proberen te overtuigen voor een strategische keuze.

Zo zegt Timmermans dat je GroenLinks-PvdA voorop moet zetten als je geen rechts kabinet wil. D66-leider Jetten zegt dat GroenLinks-PvdA een rechts kabinet niet kan voorkomen en dat er een sterk progressief midden nodig is. En VVD-leider Yesilgöz zegt dat er sterk leiderschap nodig, en dat Omtzigt en Wilders dat niet kunnen, Wilders op zijn beurt zegt dat als je de VVD naar rechts wil trekken je voor een sterke PVV moet stemmen.

In het EenVandaag-debat van gisteren komt Omtzigt er nog moeilijk tussen, op het einde zagen we dat hij nog net kon net zeggen dat je voor bestuurlijke vernieuwing bij hem moet zijn.

Met zoveel zwevende kiezers valt er voor partijen nog veel te winnen, vanavond in het slotdebat bij de NOS hebben ze een laatste kans om kiezers naar zich toe te trekken.""

Vanavond hebben alle lijsttrekkers nog een kans om die kiezers te overtuigen in het NOS-slotdebat NL Kiest: Het Debat op NPO 1. Vanaf 19.00 uur debatteren eerst de kleinere partijen met elkaar en vanaf 20.30 uur zijn de acht grootste partijen aan de beurt.

In drietallen gaan zij voor de laatste keer in deze spannende campagne de strijd met elkaar aan. Elke partij komt daarbij twee keer aan bod. Het gaat onder meer over polarisatie in de samenleving, de portemonnee, klimaat en herstel van vertrouwen. De uitzending duurt tot 22.10 uur.

De NOS zette op diverse thema's de verschillen en overeenkomsten tussen de partijen op een rij.

Kernenergie is terug als verkiezingsthema: veel partijen vinden dat Nederland zich meer moet inzetten voor deze vorm van energie.

En veel partijen willen de belastingen voor mensen met veel geld verhogen. Daarnaast willen ze de belasting op inkomsten uit werk verlagen, vooral voor de lage en middeninkomens.

Problemen door ondermijning en criminaliteit worden door vrijwel alle politieke partijen in hun verkiezingsprogramma erkend en als bedreiging voor de samenleving gezien. Hoeveel geld zij hier precies voor over hebben is nog niet duidelijk, maar het gaat om honderden miljoenen euro's .

Op het thema migratie zijn er juist flinke verschillen in wat partijen willen . Ook over de toekomst van de landbouw zijn de verschillen groot: sommige partijen willen geen extra regels voor boeren, anderen willen de bio-industrie helemaal afschaffen .

Het debat is één uitzending, onderbroken door het NOS Journaal van 20.00 uur. Het eerste deel is van 19.00 uur tot 19.50 uur met de 'kleinere partijen'. Die debatteren in drietallen. Bij1, CU, FvD gaan in debat over arbeidsmigratie. Volt, SGP, BVNL over Wonen en Denk, CU, JA21 over geldzorgen.

Het tweede deel begint na na het NOS Journaal van 20.00 uur en is met de negen grootste partijen.

Ook zij debatteren in drietallen: VVD, PVV, PvdD debatteren over spanningen in de samenleving, NSC, CDA, SP over de portemonnee. GroenLinks-PvdA, D66 en BBB spreken over klimaat. Over migratie gaan D66, PVV en SP het debat aan. CDA, BBB en PvdD spreken over landbouw en over het herstel van vertrouwen spreken NSC, VVD en GroenLinks-PvdA.

De verdeling tussen de 'kleine' en 'grote' partijen is gemaakt volgens een berekening van het gemiddelde van de zetels die partijen nu in de Kamer hebben en de Peilingwijzer van 1 november.",2023-01-01,2023-11-01,2023-11-20
42790333,Vanavond op tv: Verdeeldheid binnen Hamas? • In gesprek met Thierry Baudet (FvD),NOS.nl,2023-11-02,"Verdeeldheid binnen Hamas?

Gematigden en radicalen staan binnen Hamas vaak tegenover elkaar. Wat is de koers en de positie van de militaire en politieke leiders van Hamas, nu de oorlog met Israël al drie weken duurt. En wie zullen er profiteren van het geëscaleerde conflict?

In gesprek met Thierry Baudet (FvD)

In aanloop naar de Tweede Kamerverkiezingen komt Nieuwsuur met speciale uitzendingen. Centraal staan thema-afleveringen rondom de grootste politieke partijen. We interviewen de lijsttrekkers, ontleden de partijen aan de hand van verkiezingsprogramma's en stemgedrag en kiezers uit eigen kring komen aan bod met verwachtingen, ambities en kritiek.

Vanavond is te gast: Thierry Baudet, politiek leider van Forum voor Democratie.",2023-01-01,2023-11-01,2023-10-30
42790355,Marijnissen (SP) in de Playboy • Partijen willen bescherming gezin in grondwet,NOS.nl,2023-11-02,"11:57

Terugluisteren: gesprek met lijsttrekker BVNL

Luister naar Wybren van Haga in het NOS Radio 1 Journaal.

11:07

Marijnissen (SP) in Playboy: 'Piemelfoto's sturen is diep triest'

Lilian Marijnissen staat in de Playboy die deze week verschijnt. Ze poseert in haar kickboks-outfit. Die sport beoefent ze fanatiek, ""dat houdt mijn hoofd scherp en fris"". Het gesprek gaat volgens de aankondiging van het tijdschrift onder meer over de bedreigingen die politici krijgen. Zo kreeg haar vader Jan een kogelbrief.

Maar Playboy zou Playboy niet zijn als het gesprek niet ook over pikantere zaken zou gaan, zoals de dickpics die Marijnissen krijgt toegestuurd en de deepfakeporno die er van haar is gemaakt. Die piemelfoto's laat ze wel eens zien tijdens stapavonden met vriendinnen, en dan wordt er ook wel om gelachen. Maar eigenlijk vindt ze het diep triest dat mannen anoniem dat soort foto's sturen. Die anonimiteit wordt te vaak misbruikt, vindt de SP-leider.

10:40

Campagne voor jongeren met migratieachtergrond: ga stemmen   

Er is een campagne begonnen om jongeren met een migratieachtergrond aan te zetten om te stemmen. De campagne is een initiatief van het platform 'Represent Jezelf'. Die organisatie wijst erop dat bij landelijke verkiezingen relatief weinig jongeren stemmen en dat onder jongeren met een migratieachtergrond het aantal nog lager is. De campagne is bedoeld om te ""informeren, te motiveren en te mobiliseren"". De jongeren wordt gevraagd mee te doen aan politieke en maatschappelijke discussies en op 22 november naar de stembus te gaan.

Volgens Represent Jezelf bestaat de campagne uit ""neutrale, educatieve en informerende content, met een taal die de doelgroep spreekt en begrijpt"". Samen met jongerenorganisaties wordt ook een kieswijzer gelanceerd. Die werkt, net als bij een datingapp, door middel van swipen. De initiatiefnemers zien gebrek aan representatie als een bedreiging voor een goed functionerende democratie.

08:51

Van Haga: bestaanszekerheid staat gelijk aan slavernij

BVNL-lijstrekker Van Haga vindt dat ""bestaanszekerheid eigenlijk gelijkstaat aan slavernij"", In de verkiezingscampagnes gaat het vaak over het thema bestaanszekerheid. In het NOS Radio 1 Journaal koppelde Van Haga dat woord aan afhankelijkheid van de overheid. Hij is een hartstochtelijk pleitbezorger van de vrije markt en ""barmhartig kapitalisme"".

Van Haga noemde vrijheid de grootste kernwaarde van zijn partij: ""Wij willen dat iedereen gaat over zijn eigen leven, zijn eigen gezin, zijn eigen onderneming en zijn eigen werk. In een kapitalistische samenleving heb je de grootste kans dat je de grootste gemiddelde welvaart krijgt."" Volgens hem zijn de verschillen dan misschien groot, maar is ook de ""onderkant"" beter af dan in een socialistische samenleving.

Hij zei dat in een ""diep-socialistische samenleving"" de staat over alles gaat en dat een paar bureaucraten bepalen waar het geld naartoe gaat. Volgens hem veroorzaakt dat situaties waarbij mensen bijvoorbeeld geen woning meer kunnen betalen: ""Minder overheid en meer markt gaat leiden tot meer woningen."" Voor asielzoekers wil hij de grenzen sluiten. En op termijn moet er gratis openbaar vervoer komen, te beginnen voor studenten en ouderen.

De BVNL-lijsttrekker zei verder dat er te veel incompetente bestuurders zijn in Den Haag. Volgens hem is er een tendens om competenties niet meer aan functies te koppelen: als voorbeelden daarvan noemde hij de demissionaire ministers Ollongren en Van der Wal. Hij zegt dat die geen enkele achtergrond hebben op het gebied waar ze nu minister zijn. Hij wil dat er een frisse wind gaat waaien en dat mensen op andere partijen gaan stemmen.

Morgen is Denk-lijsttrekker Van Baarle in het NOS Radio 1 Journaal te gast.

07:49

'Helft kiezers gaat op andere partij stemmen'

51 procent van de kiezers is van plan om op 22 november op een andere partij te stemmen dan bij de verkiezingen van 2021. Het AD schrijft over een onderzoek van het bureau I&O Research, waaruit dat naar voren komt. Peter Kanne van het bureau zegt tegen de krant dat het grote aantal overstappers vooral te maken heeft met de deelname van NSC. Die partij bestond in 2021 nog niet.

Ook BBB trekt veel kiezers aan vanuit andere partijen. Dat zo veel kiezers anders stemmen dan de vorige keer heeft Kanne nog nooit gezien. Volgens de laatste peiling van I&O Research weet 23 procent van de kiezers nog niet waar zijn stem naartoe gaat. 

07:11

Wie is Wybren van Haga, de lijsttrekker van BVNL?

Wybren van Haga (56) is geboren in Den Haag en woont in Haarlem. Hij studeerde elektrotechniek en meldde zich daarna bij het Korps Commandotroepen. Na zijn diensttijd werd Van Haga ingenieur bij Shell; hij werkte in Gabon, Oman en Schotland. Vervolgens werd hij zelfstandige, onder meer in vastgoed onder de bedrijfsnaam Sjopperdepop BV.

Zijn politieke carrière begon Van Haga bij ondernemerspartij VVD. In 2017 werd hij Tweede Kamerlid, maar in 2019 werd hij uit de fractie gezet na ophef over de panden die hij verhuurt. Hij hield zijn zetel en sloot zich later aan bij FVD. Bij de verkiezingen in 2021 haalde nummer 2 Van Haga bijna net zoveel voorkeurstemmen als partijleider Thierry Baudet.

Maar zijn lidmaatschap van de Forum-fractie bleek ook geen lang leven beschoren: na een paar maanden splitste hij zich af. Kort daarna richtte Van Haga zijn eigen partij BVNL op.

07:10

Na 8.30 uur in Radio 1 Journaal: Wybren van Haga (BVNL)

Presentator Astrid Kersseboom van het NOS-Radio 1 Journaal spreekt elke ochtend met een lijsttrekker over de actualiteit en de belangrijkste speerpunten van de partij en er is aandacht voor de politicus zelf. Zometeen is Wybren van Haga van BVNL aan de beurt.

07:02

Voorstel: bescherming van het gezinsleven in de grondwet

SGP, CDA, ChristenUnie en BBB willen bescherming van het gezinsleven opnemen in de grondwet. Volgens SGP-lijsttrekker Stoffer komt het gezin er bekaaid af in Nederland en moet dat worden verbeterd. Kern van het voorstel is dat gezins- en familieleven economische, sociale en culturele bescherming verdient. 

Ook andere partijen gaan in hun verkiezingscampagnes in op de positie van gezinnen. Het gaat dan bijvoorbeeld ook om verlofregelingen, en regels voor meerouderschap en draagmoederschap. 

07:01

Samenvatting van de dag van gisteren

In het NOS-Radio 1 journaal was Volt-lijsttrekker Dassen te gast. Hij pleitte voor ""verbindende politiek"" is en zei dat hij ""niet alleen bezig is met de extremen"".

BBB-leider Van der Plas verwacht dat haar partij in het volgende kabinet komt. Het liefst ziet ze een coalitie van VVD, NSC, BBB en SGP.

Bij NOS op 3 kwamen D66-leider Jetten en Forum-lijsttrekker Baudet een aantal keren fel met elkaar in botsing, vooral over lhbt-rechten en de oorlog in Oekraïne.

In Nieuwsuur zei Denk-lijstrekker Van Baarle dat zijn partij niet conservatiever is geworden.

gisteren, 07:05

Welkom

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-10-30
42790374,"In gesprek met Stephan van Baarle, lijsttrekker van Denk",NOS.nl,2023-11-01,"Kijk hier het hele gesprek terug met lijsttrekker van Denk, Stephan van Baarle.",2023-01-01,2023-11-01,2023-10-30
42790450,"VVD hard aangepakt in debat: 'Woningtekort is er al jaren, tijd voor nieuw bestuur'",NOS.nl,2023-11-05,"De nummers twee van VVD, PVV, GL/PvdA, D66, CDA, BBB en NSC debatteerden vanmorgen bij WNL op Zondag. VVD-kandidaat Hermans bracht de stelling 'Het oplossen van het woningtekort vereist migratiebeperking' in, maar kreeg vooral zelf kritiek.",2023-01-01,2023-11-01,2023-10-30
42790516,"Wekdienst 5/11: Verkiezingsdebat RTL met Yesilgöz, Timmermans en Omtzigt • Slotdag EK judo",NOS.nl,2023-11-05,"Goedemorgen! Dilan Yesilgöz van de VVD, Frans Timmermans van GroenLinks-PvdA en Pieter Omtzigt van Nieuw Sociaal Contract gaan vanavond met elkaar in debat bij RTL. En het is de laatste dag van het EK judo.

Eerst het weer: veel bewolking en geregeld buien, lokaal met kans op onweer. Tussendoor kan de zon even doorbreken en wordt het ongeveer 12 graden. De naar west draaiende wind neemt geleidelijk toe en kan vanmiddag in het noordwestelijk kustgebied enige tijd hard of stormachtig worden.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De luchthaven van Hamburg is sinds gisteravond dicht vanwege een gijzelingsactie. Een gewapende man brak rond 20.00 uur met zijn auto door een afgesloten hek en parkeerde zijn auto daarna op het platform van de luchthaven waar de vliegtuigen staan.

De man zit met een kind in de auto, volgens de politie is dat zijn dochter van 4 jaar oud. Het zou gaan om een man van 35 van Turkse afkomst die een vlucht naar Turkije eist voor hem en zijn dochter. Hij heeft zijn auto geparkeerd bij een vliegtuig van Turkish Airlines.

De aanleiding voor de gijzeling is volgens de politie een ruzie over de voogdij. Volgens persbureau DPA had de moeder van het kind de politie eerder geïnformeerd over een mogelijke ontvoering van het kind.

Ander nieuws uit de nacht

En dan nog even dit:

De provincie Limburg heeft gisteravond het Regio Songfestival gewonnen. De Limburgse Emmy won het liedjesfestival met haar nummer 't Letste Rundje. Brabant werd tweede, Overijssel derde.

Het Regio Songfestival werd georganiseerd door de dertien regionale omroepen in Nederland, het was de eerste keer dat dit evenement plaatsvond. Volgend jaar vindt het Regiosongfestival in Limburg plaats.

Beelden van de uitreiking en het winnende nummer:

Fijne zondag!",2023-01-01,2023-11-01,2023-10-30
42790577,VVD-lijsttrekker Yesilgöz: 'Omtzigt heeft een aantal oerconservatieve ideeën',NOS.nl,2023-11-09,"VVD-lijsttrekker Yesilgöz Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen.",2023-01-01,2023-11-01,2023-11-06
42790590,VVD en GL-PvdA openen aanval op Omtzigt: 'oerconservatief' en 'besluiteloos',NOS.nl,2023-11-09,"Hij maakt te weinig keuzes, komt met te weinig financiële onderbouwing van zijn plannen en is te conservatief. VVD-lijsttrekker Yesilgöz en GroenLinks-PvdA-lijsttrekker Timmermans openen in gesprekken met de NOS de aanval op NSC-leider Omtzigt.

Yesilgöz vindt dat Omtzigt een aantal ""oerconservatieve ideeën"" heeft, onder meer over de rechten van vrouwen. Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen moet je ook keuzes maken.""

De NOS sprak Yesilgöz aanvankelijk over haar kritiek op het bezoek van SGP-leider Stoffer aan een abortuskliniek vandaag. Ze zei ""klaar"" te zijn met dit ""oerconservatieve gedoe om vrouwen te gaan belagen voor een abortuskliniek"".

Gevraagd wat ze ervan vindt dat Omtzigt deze week de SGP als optie noemde voor een coalitie over rechts, met VVD, CDA, BBB en JA21, zei Yesilgöz dat ze zich ""nu en na de verkiezingen altijd zal uitspreken tegen oerconservatieve ideeën"" die ze ""wel bij meer partijen"" ziet, ""ook bij de NSC van Omtzigt"".

Volgens de VVD-lijsttrekker heeft Omtzigt conservatieve ideeën over de rechten van vrouwen en gaat het over regelingen waardoor gezinnen worden gestimuleerd ""dat er eentje thuisblijft"".

Volgens haar kan ""dit land niet terug in de tijd gaan, we moeten vooruit"":

In een reactie zegt Omtzigt tegen de NOS dat hij de uitspraak ""terug in de tijd"" niet te rijmen vindt met zijn verkiezingsprogramma. Hij wijst erop dat zijn partij het huidige beleid rond medisch-ethische thema's bijvoorbeeld evenwichtig vindt. De NSC noemt in het verkiezingsprogramma het abortusbeleid evenwichtig, maar Omtzigt stemde wel voor een SGP-voorstel om de vijf dagen bedenktijd bij abortus te behouden.

'Geen duidelijke keuzes'

GroenLinks-PvdA-leider Timmermans hekelt het uitblijven van duidelijke keuzes van NSC. Zo mist hij duidelijkheid over het verhogen van het minimumloon. ""Wij maken de keuze om vermogenden meer te laten betalen. Dat doen we zodat we het minimumloon flink kunnen verhogen naar 16 euro. Die keuze wil Omtzigt niet maken En wat hij wel wil, weten we niet.""

NSC liet het verkiezingsprogramma niet doorrekenen door het Centraal Planbureau (CPB). Er was geen tijd voor en Omtzigt heeft veel bezwaren tegen de economische modellen die het CPB gebruikt. Die opstelling kwam hem in het RTL-debat van afgelopen zondag op felle kritiek te staan van Yesilgöz. Zij vergeleek dit met ""een menukaart zonder prijzen"". Omtzigt suggereerde toen dat hij nog wel met een eigen overzicht zou komen van zijn keuzes, maar nam dat gisteren in het programma Dit is de Dag terug.

Timmermans noemt dat ""niet sterk"". ""Hij heeft aan mevrouw Yesilgöz beloofd met een lijstje te komen, vervolgens komt hij toch niet met een lijstje. Hij vindt dat Omtzigt het niet gemakkelijk maakt om te beoordelen wat zijn plannen voor het land zijn.

Timmermans stelt dat iemand die wil besturen moet kunnen kiezen:

In de laatste versie van de Peilingwijzer tekent zich twee weken voor de verkiezingen een top 2 af. NSC met 25 tot 31 zetels en de VVD met 26 tot 30 zetels gaan aan kop, terwijl GroenLinks-PvdA met 21 tot 25 zetels achterblijft. De Peilingwijzer is een gewogen gemiddelde van de peilingen van I&O Research en Ipsos/EenVandaag.

Mocht Omtzigt bij de verkiezingen op 22 november de grootste worden en toch geen premier willen worden, dan moet hij er niet op rekenen dat Yesilgöz bereid is dat wel te worden. Nu laat de VVD-politica weten dat absoluut niet van plan te zijn.

""Ik heb haar ook helemaal niets gevraagd"", zegt Omtzigt daarover. En op de vraag die hij bijna dagelijks krijgt of hij nu premier wil worden of niet laat hij vandaag weten dat het nog steeds zijn ""stellige voorkeur"" heeft om fractievoorzitter te worden. Vóór 22 november gaat hij in elk geval geen duidelijkheid geven over het premierschap.

""Waar partijen wellicht tot nu toe het idee hadden dat Omtzigt misschien wel fouten zou gaan maken of dat hij het misschien niet aan zou kunnen, of dat kiezers zo'n nieuwe partij een te groot risico zouden vinden.... dat gebeurt allemaal niet. Sterker nog: NSC maakt als nieuwe partij echt kans de grootste te worden. Dus denken zijn tegenstanders dat ze het anders moeten proberen.

Omtzigt wil wat abortus en euthanasie betreft niks veranderen. In het verleden heeft hij wel tegen het afschaffen van de vijfdagen-bedenktermijn voor een abortus gestemd. Dus je kunt hem wél conservatiever dan Yesilgöz en Timmermans noemen.

Wat de besluiteloosheid betreft, hij blijft nog steeds onduidelijk over de vraag of hij premier wil worden. Als je hem spreekt merk je ook dat dat besluit hem zwaar valt, het is voor hem een heel moeilijke persoonlijke afweging. In ieder geval heeft hij het besluit erover nu tot na de verkiezingen geparkeerd.""",2023-01-01,2023-11-01,2023-11-06
42790596,Marijnissen bereid te regeren met 'trits' van partijen • Omtzigt bij Op1 ,NOS.nl,2023-11-09,"Er zijn tijdens deze campagne best wat nieuwe gezichten. In onze verkiezingstool stellen we lijsttrekkers en partijen voor.

22:32

SP wil meeregeren, kan met 'trits van partijen'

In het gesprek bij Nieuwsuur krijgt SP-leider Marijnissen vragen over waarom het de partij al jaren niet lukt om een verkiezingswinst te boeken. De partij verzet veel werk voor bijvoorbeeld betere zorg en de bestrijding van het armoedebeleid. Ook heeft de SP, samen met Pieter Omtzigt en Denk, de toeslagenaffaire aan het licht gebracht,

Marijnissen ziet ook het probleem en denkt dat de SP ""de bescheidenheid moet laten vallen"", maar grote veranderingen in de koers kondigt ze niet aan.

Marijnissen maakt wel duidelijk dat de SP graag mee wil regeren, maar niet tegen elke prijs. ""Ik kan me niet voorstellen dat we in een kabinet gaan zitten waar de andere partijen niets willen doen tegen de marktwerking in de zorg en de tweedeling van de maatschappij.""

Op verzoek van het programma selecteert ze een aantal partijen waarmee de SP wel in een kabinet wil. Ze noemt het een ""trits"" van partijen: NSC, BBB, GroenLinks-PvdA, ChristenUnie en de Partij voor de Dieren. Met de VVD wil Marijnissen in ieder geval niet.

21:24

Marijnissen bij Nieuwsuur over mogelijk ministerschap: ja, wie weet?

Nieuwsuur

@Nieuwsuur

Vanavond om 21:30 uur in #Nieuwsuur op @NPO2:
▶️Verkiezingsuitzending: SP-lijsttrekker
@MarijnissenL 
▶️Met vragen van kiezers en een analyse van
@noorlanderarjan https://t.co/x0cY3C7w7S

20:00

9 november 2023

SP-leider Marijnissen zit bij Nieuwsuur en de eerste vraag is of ze ooit minister wil worden. ""Wie weet!"", zegt ze. Ze denkt dat een ministerschap bij Sociale Zaken of Volksgezondheid haar wel aanspreekt. Ze zegt wel een lijstje te hebben met namen, zoals de oude partijleider Agnes Kant of het voormalige Kamerlid Renske Leijten.

20:14

Man verwijdert al wekenlang verkiezingsposters in Rijssen-Holten

Een man uit Rijssen-Holten (Overijssel) verwijdert al wekenlang alle verkiezingsposters van twee borden in zijn gemeente. De man heeft geen problemen met de politici, maar wel met de locatie van de twee aanplakborden, schrijft RTV Oost.

De aanplakborden staan sinds drie weken in Rijssen. De man heeft meermaals zijn beklag gedaan bij de gemeente omdat de borden vlak bij zijn huis staan. Hij geeft zelf toe dat hij de posters daarom blijft verwijderen.

""Met die plek is niets mis"", zegt een woordvoerder van de gemeente tegen de regionale omroep. Inmiddels hebben boa's een bezoek aan de man gebracht en hem verzocht de posters niet meer te verwijderen.

""Ze staan in een plantsoen aan de overkant van zijn woning, zeker 25 meter van zijn huis. Er staan geen lampen op. Het zijn geen grote borden. En over twee weken als de verkiezingen voorbij zijn, dan halen we ze weer weg"", aldus een woordvoerder. Als de man posters blijft verwijderen, riskeert hij een boete voor vernieling of baldadigheid.

19:21

Omtzigt gaat niet voor verkiezingen zeggen of hij premier wil worden

NSC-lijsttrekker Omtzigt gaat niet voor de verkiezingen zeggen of hij premier wil worden als zijn partij de grootste mocht worden. ""Hij vertelde me net dat hij tot aan de verkiezingen bij zijn standpunt blijft dat hij liever fractievoorzitter in de Tweede Kamer wordt"", zegt politiek verslaggever Xander van der Wulp. ""Daarna ziet hij eventueel wel verder.""

VVD-leider Yesilgöz laat weten dat zij in ieder geval niet bereid is die premiersrol over te nemen in een kabinet met NSC, in het geval de VVD niet de grootste wordt.

Yesilgoz en GroenLinks-PvdA-leider Timmermans openden vandaag de aanval op NSC-leider Omtzigt. In gesprekken met de NOS noemt Yesilgöz hem ""oerconservatief"". Timmermans mist bij Omtzigt duidelijkheid over waar hij met zijn partij heen wil. ""Als je de ambitie hebt om het land te besturen moet je ook keuzes maken"", zegt hij.

17:52

Stemmen vanaf 16 jaar: goed idee of niet?

Er gaat na deze verkiezingen een hoop veranderen, met nieuwe partijen en in ieder geval ook een nieuwe premier. Maar jongeren tussen de 16 en 18 jaar hebben daar niet iets over te zeggen, want stemmen mag pas vanaf 18 jaar. Kan die leeftijd niet omlaag? NOS Stories zocht het uit in onderstaande video:

17:31

1600 inwoners Goirle krijgen automatisch vervangende stempas na fout PostNL

Zo'n 1600 inwoners van de Brabantse plaats Goirle die geen stempas hadden gekregen, krijgen nu automatisch een vervangende stempas opgestuurd. Eerder deze week werd duidelijk dat de inwoners geen stempas hadden gekregen door een fout in de postbezorging van PostNL.

De gemeente weet via PostNL op welke adressen geen stempassen zijn bezorgd. Het gaat om 47 postcodes in de wijk De Hellen. De nieuwe, vervangende stempas komt zo snel mogelijk, zegt de gemeente. ""Deze komt op tijd voor de verkiezingen. Inwoners hoeven zelf niks te doen. Inwoners uit deze wijk die zelf online al een vervangende stempas hebben aangevraagd, krijgen één vervangende stempas toegestuurd.""

Burgemeester Van Stappershoef zegt enorm te balen van de fout bij de bezorging. ""Helaas kunnen we dit als gemeente niet voorkomen. De vele reacties van inwoners laten zien dat zij het belangrijk vinden om hun stem uit te brengen op 22 november."" Volgens Van Stappershoef heeft PostNL beloofd dat het bij de bezorging van de nieuwe stempassen ""extra alert"" is.

15:25

Jeugdjournaal met Wilders naar kattenopvang

In aanloop naar de verkiezingen gaat het Jeugdjournaal mee met lijsttrekkers die hun hobby uitoefenen, vandaag met Geert Wilders. Hij is een kattenliefhebber, dus sprak het Jeugdjournaal met de PVV-leider af in een kattenopvang:

15:14

Geen stembureaus in gevangenissen

Gedetineerden krijgen voorlopig geen stembureaus in gevangenissen. Hun belangenorganisatie Bonjo had daarover een kort geding aangespannen tegen de staat. Bonjo vindt dat stemmen voor gevangenen nu in de praktijk problemen oplevert, onder meer omdat ze alleen maar via een volmacht kunnen stemmen.

De rechter in Den Haag heeft de eis afgewezen in een mondelinge uitspraak. Het schriftelijke vonnis wordt later gepubliceerd. De eisers moeten de proceskosten betalen.

Demissionair minister De Jonge van Binnenlandse Zaken zei vorige week dat hij niets ziet in het idee van de belangenorganisatie: ""Als gevangenissen publiek toegankelijk zijn, komen er niet alleen maar mensen binnen, maar lopen er misschien ook wel mensen naar buiten. En dat is niet de bedoeling.""

12:35

Beluister het radio-interview met Bikker vanmorgen

Vanochtend was ChristenUnie-lijsttrekker Mirjam Bikker te gast in het NOS Radio 1 Journaal.

Luister of kijk het hele gesprek met Bikker terug op de site van NPO Radio 1.

12:30

Partijplannen over rekeningrijden liggen ver uit elkaar

Ook rond het invoeren van een kilometerheffing voor de auto valt er wat te kiezen tussen partijen. De programma's liggen ver uit elkaar: de meeste voorstanders zijn partijen aan de linkerzijde, de meeste tegenstanders een de rechterzijde. Al zijn er ook een aantal uitzonderingen.

Lees hier meer over de plannen die partijen hebben over een vorm van rekeningrijden:

12:23

Gesprek van SGP-leider Stoffer met anti-abortusdemonstranten stuit op kritiek

SGP-lijsttrekker Chris Stoffer heeft voor een abortuskliniek in Zuid-Holland gesproken met twee betogers die in gesprek gaan met vrouwen die de kliniek bezoeken. ""Ik wil van hen uit eerste hand horen hoe hun ervaringen zijn"", zegt Stoffer over zijn bezoek.

Stoffer krijgt onder meer kritiek van VVD-leider Yesilgöz over zijn bezoek aan de kliniek. In een bericht op X schrijft ze ""klaar te zijn met dit oerconservatieve gedoe"". ""Onbegrijpelijk dat je je daarmee inlaat"", zegt ze tegen Stoffer. Lijsttrekker Bikker van de ChristenUnie zei vanochtend in het NOS Radio 1 Journaal ook dat ze zelf niet zoiets zou doen. En nummer drie op de lijst van GroenLinks-PvdA Klaver noemt de actie van Stoffer ""diep triest en verontrustend"", schrijft hij op X. ""Laat deze vrouwen met rust. Als u iets te zeggen heeft kan dit in een debat in het parlement. Niet door vrouwen lastig te vallen.""

De SGP-leider begrijpt die kritiek niet. Hij vindt dit geen campagne-actie:

Morgen bezoekt kandidaat-Kamerlid Diederik van Dijk van de SGP ook demonstranten bij een abortuskliniek, in de provincie Utrecht.

11:35

Ook SGP publiceert programma in eenvoudige taal

Ook de SGP heeft het verkiezingsprogramma in eenvoudige taal gepubliceerd, met kortere zinnen en makkelijkere woorden. Dat moet het eenvoudiger maken om de plannen van de partij te kunnen begrijpen. In Nederland zijn zo'n 2,5 miljoen laaggeletterden, die moeite hebben met functioneren in de maatschappij omdat ze niet goed kunnen lezen, schrijven of rekenen.

Ook andere partijen hebben hun programma eenvoudiger opgeschreven. Zo heeft D66 een tekst in 'begrijpelijke' taal, GroenLinks/PvdA in 'heldere taal' en de ChristenUnie in 'gewone taal'. De Partij voor de Dieren meldt op de website dat ze binnenkort ook komen met een programma in 'gewone taal'.

10:15

Omtzigt pareert kritiek: 'Wij zijn in tegenstelling tot anderen heel transparant'

Bij RTL reageert Pieter Omtzigt op de kritiek dat hij het verkiezingsprogramma van NSC niet heeft laten doorrekenen. Hij snapt dat hij zich hierdoor kwetsbaar maakt, maar noemt meerdere redenen waarom hij het toch niet heeft laten doen. Ten eerste: tijdgebrek. Hij wijst erop dat Nieuw Sociaal Contract een nieuwe partij is, die onder tijdsdruk is opgebouwd en niet meteen een verkiezingsprogramma klaar had. Ten tweede heeft hij ""fundamentele kritiek"" op de manier waarop de doorrekeningen worden gedaan.

Omtzigt zegt het wel goed te vinden dat het Centraal Planbureau kijkt naar de balans tussen inkomsten en uitgaven. Je kunt wat hem betreft niet ""de lasten verlagen en extra geld uitgeven en dan niet vertellen waar je dat vandaan haalt"". ""Maar dat is precies waarom wij in ons programma geen lastenverlichtingen en dergelijke beloven, omdat wij weten dat we een behoorlijk tekort hebben, dus daar zijn we behoorlijk open in.""

De lijsttrekker van NSC vindt dat zijn partij ten opzichte van andere heel transparant is. ""Wij hebben bijvoorbeeld van het begin af aan gezegd: bij ons is de kinderopvang niet gratis, omdat we dat niet kunnen waarmaken. Terwijl je bij andere partijen - zoals de VVD - die dat wel willen, moet zoeken naar de doorrekening."" Met andere woorden, zegt Omtzigt: ""In tegenstelling tot andere partijen hebben wij geen grote beloften gedaan, zoals: 'bij ons gaat het minimumloon fors omhoog'.""

Hij voegt daar nog aan toe dat een doorrekening niet zoveel zegt, omdat partijen in een coalitie uiteindelijk vaak toch heel andere dingen doen dan ze in hun verkiezingsprogramma beloven.

10:13

Kijk hier de Q&A met ChristenUnie-leider Bikker terug

ChristenUnie-leider Mirjam Bikker beantwoordde vanmorgen vragen die gesteld werden op het Instagram-kanaal van de NOS.

09:16

Bikker: terugdringen armoede belangrijk punt 

ChristenUnie-lijsttrekker Bikker vindt het terugdringen van de armoede een van de belangrijkste punten van haar partij. Volgens het Centraal Planbureau daalt van de partijen die hun verkiezingsprogramma hebben laten doorrekenen bij de ChristenUnie de armoede het meest. In het NOS Radio 1 Journaal, waar Bikker vanochtend te gast was, zei ze dat ze daar blij mee is: ""Het belastingstelsel en de toeslagen leiden voor heel veel mensen tot veel onzekerheid en soms tot schulden. Wij willen dat per se anders.""

Volgens Bikker zijn door het nu demissionaire kabinet onder leiding van vicepremier Schouten al stappen gezet, maar is dat nog lang niet genoeg: ""Iedereen die in armoede leeft, is er een te veel. We weten voor kinderen wat dat betekent voor hun toekomst.""

In het gesprek ging het ook over de val van het kabinet in juli. De coalitiepartijen konden het toen niet eens worden over het migratiebeleid en vooral niet over beperking van de gezinshereniging. Bikker herhaalde vandaag dat volgens haar partij de kinderen bij hun ouders horen en dat VVD en CDA daar anders over dachten. ""Als zij daar dan willens en wetens aan vasthouden, dan is er op een dag wel een heel moeilijk gesprek. Dat is gekomen, dat is gebleven en dat is niet opgelost.""

Op de vraag of de ChristenUnie niet beter een tijdje weer ""in de luwte van de oppositie"" kan gaan, antwoordde Bikker dat het nu niet het belangrijkste is of de partij in de coalitie of in de oppositie zit: ""Er worden zo 150 Kamerleden gekozen. Die hebben verantwoordelijkheid te dragen voor het beleid van het hele land. Dan zal ik zien waar mijn plek het beste is. Je kunt erop rekenen dat ik sta voor mijn idealen en dat ik niet zo gehecht ben aan de macht.""

Morgenochtend is in het NOS Radio 1 Journaal BBB-lijsttrekker Caroline van der Plas te gast. 

08:05

Nieuwsuur: dit willen achttien politieke partijen met het woningtekort

In onderstaande video zet Nieuwsuur op een rij hoe achttien partijen het woningtekort te lijf willen gaan:

07:40

Partijen kritisch over Omtzigt

Verschillende partijen hebben kritiek op NSC-leider Omtzigt. Die heeft zijn verkiezingsprogramma niet laten doorrekenen door het Centraal Planbureau, maar hij leverde gisteren wel commentaar op de programma's van anderen. Omtzigt zei gisteren dat hem in het VVD-programma vooral is opgevallen dat die partij ""de hele ontwikkelingssamenwerking afschaft"". Hij voegde eraan toe: ""Dat ging vrij hard."" En hij plaatste ook kritische kanttekeningen bij de manier waarop GroenLinks-PvdA vermogensbelasting heft en de spaartaks verhoogt.

VVD-lijsttrekker Yesilgöz zegt daarover in het NOS Radio 1 Journaal: ""Als je ervoor kiest de doorrekening niet te laten maken, dan hebben mensen geen idee welke keuzes je gaat maken en hoe je die gaat betalen. En als je dan ondertussen commentaar hebt op de planen van anderen, dan moet het wel twee kanten op."" En GroenLinks-PvdA-fractievoorzitter Klaver: ""Als de plannen die Omtzigt heeft gepresenteerd door het kabinet naar de Tweede Kamer waren gestuurd, dan had hij altijd gezegd: 'Dit is nog niet af, daar wil ik berekeningen van zien.'"" Ook volgens Klaver is het niet gepast dat Omtzigt geen berekeningen levert, maar wel commentaar heeft op anderen.

En D66-lijsttrekker Jetten voegt er op X aan toe dat Omtzigt anders een feitenrelaas zou hebben aangevraagd over ontbrekende doorrekeningen.

07:15

De dagelijkse podcast De Campagne Stemming: gezin Omtzigt bepaalt mee wie premier wordt

In de dagelijkse podcast De Campagne Stemming staan Xander van der Wulp en Joost Vullings onder meer stil bij de doorrekening van de verkiezingsprogramma's door het Centraal Planbureau (CPB).

Van der Wulp kreeg een berichtje van kritische luisteraar Jos. Die vindt dat het politieke nieuws wat beter over het jaar verspreid moet worden. In de zomer was het heel stil, zegt hij, en nu is alles ineens heel belangrijk en moet iedereen achter het nieuws aanrennen. ""Start eerst maar eens met het beëindigen van de veel te lange recessies"", vindt Jos. Het is de quote van de dag in de podcast.

Er zit nieuws in de nieuwe peilingen, bijvoorbeeld de laatste van I&O. NSC krijgt er twee zetels bij, BBB verliest er drie. De druk op NSC-lijsttrekker Pieter Omtzigt neemt toe, is de conclusie. Zijn partij zou de grootste kunnen worden. Van der Wulp kwam de zes partijstrategen van NSC in de gang van de Tweede Kamer tegen. ""Deze mensen gaan het dus bepalen voor deze partij, die zitten nu ook al te bedenken 'wat moeten we na de verkiezingen'. Dat gaf een raar gevoel en ik merkte dat zij dat ook wel hadden"", vertelt Van der Wulp.

Vullings concludeert dat het gezin Omtzigt zou kunnen gaan bepalen wie de nieuwe premier wordt van Nederland. Omtzigt heeft nog geen besluit genomen of hij premier wil worden, zijn gezin speelt daarbij een belangrijke rol, zei hij eerder.

gisteren, 07:11

Henri Bontenbal (CDA) bij Nieuwsuur: ik wil het CDA een duidelijk profiel geven

""Het CDA heeft de afgelopen jaren te veel water bij de wijn gedaan."" Bontenbal wil het CDA weer een duidelijk profiel geven, zei hij in een verkiezingsgesprek bij Nieuwsuur.

De kersverse CDA-lijsttrekker erft een partij die door zijn voorganger Wopke Hoekstra nog verder in verval is gestort. Als nieuwe lijsttrekker wacht hem een zware klus. Zelf zei hij eerder dat het ""frisser en compromislozer"" zal zijn. Vanavond is SP-lijsttrekker Lilian Marijnissen te gast.

Lees hier verder:

07:03

Nieuwe Peilingwijzer: VVD en NSC samen aan kop

Vandaag is er weer een nieuwe Peilingwijzer. Daarin tekent zich een top 2 af van NSC en VVD, terwijl GroenLinks-PvdA achterblijft. Volgens Tom Louwerse, de maker van de Peilingwijzer, was er twee weken geleden nog geen duidelijk verschil tussen GroenLinks-PvdA enerzijds en VVD en NSC anderzijds en is dat er nu met vijf zetels wel.

07:03

Mirjam Bikker (CU) te gast bij NOS Radio 1 Journaal, waar staan zij en haar partij voor?

Mirjam Bikker (41) is sinds 2006 politiek actief voor de ChristenUnie. Ze was raadslid in Utrecht en Eerste Kamerlid, voordat ze in 2021 overstapte naar de Tweede Kamer. In januari van dit jaar werd ze de partijleider, als opvolger van Gert-Jan Segers. Bescherming van kwetsbaren, tegengaan van mensenhandel en uitbuiting zijn belangrijke thema's voor haar. Bikker groeide op in Moordrecht en Nunspeet, en studeerde rechten in Utrecht.

In de gemeenteraad wist ze een locatie voor raamprostitutie gesloten te krijgen, vanwege de daar heersende misstanden. In de afgelopen kabinetscrisis benadrukte ze dat haar partij een gezinspartij is, en daarom niet kon instemmen met het beperken van de gezinshereniging voor statushouders, zoals de VVD wil. Bikker is lid van een kerkgemeente die zich rekent tot de meest orthodoxe vleugel binnen de Protestantse Kerk Nederland (PKN).

De ChristenUnie is in 2000 voortgekomen uit twee traditioneel gereformeerde partijen (GPV en RPF), maar inmiddels zijn ook veel evangelische christenen lid en actief voor de partij. Dat heeft de sfeer in de partij en de koers beïnvloed. Bij medisch-ethische onderwerpen als abortus en euthanasie staat de ChristenUnie nog steeds op de rem, maar op sociaaleconomisch gebied en migratie kijkt de partij steeds meer naar links.

Bewogenheid met de kwetsbaren, in Nederland en de rest van de wereld, is een speerpunt. Ook bij de nieuwe lijsttrekker Bikker. Zij moet als relatieve onbekende proberen zetelverlies te voorkomen of te beperken. Opnieuw deelnemen aan het kabinet lijkt niet haar streven.

gisteren, 07:01

Samenvatting van de dag van gisteren

NSC-lijsttrekker Pieter Omtzigt stelde de keuze om wel of niet premier te worden nog een dagje uit. In het radioprogramma Dit is de dag zei hij: ""Ik heb gelezen dat 85 procent van de kiezers dat ook niet belangrijk vindt."" BBB-leider Caroline van der Plas zei bij tv-programma Vandaag Inside dat ze het verstandiger vindt als Omtzigt ervoor kiest om gewoon Kamerlid te worden in plaats van premier.

Het Centraal Planbureau kwam met de doorrekeningen van de verkiezingsprogramma's van VVD, D66, GroenLinks-PvdA, CDA, ChristenUnie, Volt, JA21, en SGP. De plannen van de partijen zijn onder meer doorgerekend op economische groei, werkgelegenheid en armoede. De partijen hebben het zelf vooral over de punten waarin zij er goed vanaf komen.

CDA-lijsttrekker Henri Bontenbal zei bij Nieuwsuur dat hij hoopt op 15 zetels uit te komen, en dan zou regeringsdeelname toch weer in beeld kunnen komen. Bontenbal zou het liefst een kabinet zien ""uit het brede midden"", met NSC, VVD en GroenLinks-PvdA.

Frans Timmermans, de GroenLinks/PvdA-lijsttrekker, wil geen minister meer worden. Hij wordt na de verkiezingen of premier of fractievoorzitter in de Tweede Kamer, zei hij bij Tubantia en de Universiteit Twente. Timmermans was in 2012-2014 minister van Buitenlandse Zaken in het kabinet-Rutte II. Daarvoor was hij staatssecretaris van Buitenlandse Zaken voor Europese samenwerking in het kabinet-Balkenende IV.

gisteren, 07:00

Welkom!

Welkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-06
42790607,Ondanks vetes met partijbestuur is Esther Ouwehand (PvdD) gewoon weer lijsttrekker,NOS.nl,2023-11-10,"Esther Ouwehand zette een carrière in de marketing opzij om de politiek in te gaan. Twee keer probeerde het partijbestuur haar te lozen, maar ze vocht terug. Het partijbestuur trad af en Ouwehand blijft lijsttrekker.",2023-01-01,2023-11-01,2023-11-06
42790619,De aanval op Omtzigt is geopend maar is dat wel zo slim? | Rondje Binnenhof #53,NOS.nl,2023-11-10,"Heeft Pieter Omtzigt nou een voorkeur voor een rechts kabinet? En waarom twijfelt hij zo over of hij premier wil worden? In Rondje 53 nemen Xander, Marleen en Gerri het campagnenieuws door. Met weer een nieuwe lijsttrekker in Rondje Roltrap!",2023-01-01,2023-11-01,2023-11-06
42790643,Oudgediende Van Unen na tegenvallend EK: 'Er is meer judo-expertise nodig',NOS.nl,2023-11-10,"De Nederlandse judoploeg verliet afgelopen weekend de EK in Montpellier met drie medailles in de bagage. Niet heel verkeerd, maar daar zat geen goud of zilver tussen. Met andere woorden: er was geen enkele Oranje-klant tot de finale doorgedrongen.

En dat baart toch wel enige zorgen, want dat was een Nederlandse afvaardiging na 1990 niet meer overkomen op het jaarlijkse evenement. Het Europese titeltoernooi in 1991, dat de succesreeks opende, leverde Nederland zelfs maar liefst vier gouden en één zilveren plak op. Plus nog drie bronzen exemplaren.

Het kan natuurlijk niet elke keer zo'n feest zijn, maar de voor Nederlandse begrippen bescheiden oogst van dit jaar doet menig judo-insider wel fronsen. ""We hebben inmiddels op twee grote evenementen niet de gestelde doelstelling gehaald"", reageert Marjolein van Unen, zelf drievoudig Europees kampioene, eigenaar van vier WK-medailles en van 1997 tot 2016 actief als bondscoach.

""Daar heb ik wel heel veel zorgen over. En niet alleen ik, denk ik. Heel veel mensen. De huidige top, die straks op de Olympische Spelen moet gaan presteren, lijkt niet hun niveau te halen. Waar komt dat nu door? Ik denk wel dat we ons dat de laatste maanden voor de Spelen moeten afvragen: wat moet er anders of wat komen ze tekort?""

Expertise nodig

Van Unen, die net samen met journalist Hans Klippus het boek 'Eeuwige band' heeft afgeleverd met de verhalen van 35 Nederlandse judohelden, denkt wel te weten wat eraan schort. En daarbij richt ze haar pijlen vooral op de huidige bondscoaches, die op Papendal met de Nederlandse topjudoka's aan het werk zijn. ""Ik ben er natuurlijk niet zelf wezen kijken, maar ik hoor wel wat uit het veld. Het lijkt erop dat er meer expertise op judogebied nodig is.""

Daarnaast heeft ze het idee dat randvoorwaarden bijna meer aandacht krijgen dan het judo zelf. Op initiatief van Gijs Ronnes, uit het beachvolley afkomstig, maar sinds begin 2022 directeur topsport bij de judobond, wordt bijvoorbeeld veel naar andere sporten gekeken en daar dingen uitgehaald, qua voeding bijvoorbeeld. En hij zette judoka's op de fiets.

Die blik naar andere sporten vindt Van Unen niet zo gek. ""Ik heb dat zelf in mijn loopbaan als coach ook gedaan. Je kunt daar zeker heel veel uithalen. Maar ik denk dat we nu vooral moeten kijken naar wat er op die mat gebeurt. Technische trainingen, mentale trainingen. Er zal ongetwijfeld heel veel gebeuren, maar ik zou ervoor pleiten dat dat eens goed tegen het licht wordt gehouden.""

Ze zegt het niet met zo veel woorden, maar ze lijkt te twijfelen aan de kwaliteit van de trainingen en de coaching. Ze is echter ook bereid een handreiking te doen. En met haar de voormalige bondscoaches Chris de Korte, Willem Visser en Véronique Akkermans. ""Maar ik weet zeker: als je Dennis van der Geest, Henk Grol of Mark Huizinga, of andere mensen die in dat boek staan, gaat vragen eens mee te denken, zal daar gehoor aan worden gegeven.""

Subsidiepot

""Ik denk dat het goed is om met de coaches een-op-een te gaan praten. En ze te gaan helpen. Toen ik vroeger als judoka en daarna bondscoach iets niet wist, ging ik proberen dat ergens op te halen. Het is goed is om informatie, de expertise die er is in Nederland, op te halen. En als je die in Nederland niet kunt vinden, zoek je het ergens anders. Denk aan Frankrijk, denk aan Japan. Dat deden wij uiteindelijk ook.""

Ronnes heeft geopperd om drie keer per jaar met de oudgedienden om de tafel te gaan zitten, maar daar zien Van Unen en haar medestanders niets in: ze willen met de coaches zelf praten. Maar die hebben daar op hun beurt weer geen oren naar. ""Tenminste, zo lijkt het. Dat is wat wij te horen hebben gekregen.""

Pech voor de judoka's zijn de fysieke problemen die de ervaren hoofdcoach Maarten Arens al lange tijd uit de running houdt. ""Maar er is altijd wel iemand anders te vinden op dat niveau die dat kan doen. Nee, ik niet. En ik ga ook geen naam noemen, maar ik denk wel dat er iemand rondloopt in Nederland die dat zou kunnen.""

Medailles in Parijs

Er moet hoe dan ook iets gebeuren. Want stel je voor dat er in Parijs opnieuw teleurstellend gepresteerd wordt, kijkt Van Unen ook al voorbij de Olympische Spelen van 2024. ""Wat gaat het NOC*NSF dan doen? Wordt dan de subsidiepot teruggedraaid? Dat betekent nogal wat. Wat gaat dat met de centralisatie doen? En als dat ophoudt: wat gaat dat dan voor de clubs betekenen?""

""Dus we moeten nu inzetten op die groep, die best nog wel kan presteren in Parijs, en ze daar zo goed mogelijk neerzetten. Daar geloof ik echt in, want er zitten echt toppers bij die wat kunnen. Laten we ervan uitgaan dat we dan toch medailles gaan halen in Parijs. Dat moet gebeuren.""",2023-01-01,2023-11-01,2023-11-06
42790669,"Marijnissen heeft alle steun in partij, waarom vertaalt zich dat niet in zetels?",NOS.nl,2023-11-09,"Van haar achterban krijgt SP-leider Lilian Marijnissen alle steun, maar de mensen daarbuiten lijkt ze minder te bereiken met haar boodschap. Haar politieke ideeën komen niet van de grond, jongeren voelen zich niet verbonden met de partij en politieke successen lijken niet te beklijven bij de kiezer. Hoe denkt Marijnissen het tij deze verkiezingen te keren?

Uit een enquête van Ipsos in opdracht van Nieuwsuur blijkt dat 70 procent van de SP-achterban Lilian Marijnissen de beste leider van de SP vindt. 26 procent antwoordde neutraal op deze vraag. Met andere woorden: de overgrote meerderheid van haar partij vindt haar in ieder geval niet óngeschikt als lijsttrekker.

Toch heeft Marijnissen sinds haar aantreden eind 2017 alleen maar electorale verliezen geleden, zowel op landelijk, regionaal als Europees niveau. En ook in de meest recente peilingen staat ze op zetelverlies. De SP heeft nu negen zetels in de Tweede Kamer, maar wordt gepeild op vijf. De SP is een relatief populaire partij bij ouderen - 14 procent van de 60-plusser stemt op de partij - maar jongere kiezers laten de partij links liggen. Slechts 4 procent van de kiezers onder de 45 stemt SP.

Toch sluit Marijnissen meeregeren niet uit, zegt ze in Nieuwsuur. Ze ziet ministersposten voor zich voor SP-leden Agnes Kant en Renske Leijten, maar denkt ook dat de post van Sociale Zaken en Volksgezondheid haarzelf ""wel zouden liggen"". ""De gedachte dat je als politiek leider in de Tweede Kamer blijft zitten, is eigenlijk wel mijn uitgangspunt, maar je weet nooit hoe het in de formatie loopt. Er is genoeg te doen.""

Grote ideeën, geen politieke meerderheid

De SP staat van oudsher bekend als de partij die letterlijk tussen de mensen staat in de wijken en de fabrieken. Een nieuwe vorm van succesvol actievoeren lijkt de partij nog niet te hebben gevonden. Een protestactie tegen de winsten van supermarkten, een petitie om energiebedrijven te nationaliseren en een petitie om alle zorgverzekeraars op te heffen: het is een greep uit de acties van de SP in de afgelopen jaren. Maar landelijk is voor geen van deze plannen een politieke meerderheid.

Marijnissen zegt dat er in verschillende provincies wel degelijk stappen zijn gezet voor het deprivatiseren van de energiesector. Bijvoorbeeld in Limburg: ""In het provinciebestuur, waar de SP in zit, is in het coalitieakkoord gekomen dat er gekeken moet worden naar de inrichting van een provinciaal energiebedrijf.""

De afgelopen jaren was er een rechtse politiek die nog steeds, ondanks de mooie woorden, niet die beweging maakt naar het terugdringen van de marktwerking in de zorg.

Met name grote hervormingen in de gezondheidszorg zijn al jaren een stokpaardje voor de SP. De partij wil alle commercie uit de zorg halen en een Nationaal Zorgfonds oprichten. Sinds 2016 zijn voor dat plan 250.000 handtekeningen ingezameld. In de Kamer lijkt de SP steeds tegen een muur van onhaalbaarheid op te lopen.

""Het bijzondere is: in het land is die meerderheid er wel"", zegt Marijnissen. ""Maar de afgelopen jaren was er een rechtse politiek die nog steeds, ondanks de mooie woorden, niet die beweging maakt naar het terugdringen van de marktwerking in de zorg.""

Maar ook experts zijn niet onverdeeld enthousiast over een Nationaal Zorgfonds. ""Op zich is het heel sympathiek om de zorgtaken bij de overheid neer te leggen"", zegt Xander Koolman, gezondheidseconoom aan de Vrije Universiteit. ""Maar een systeemwisseling is ontzettend duur. Dit kan zomaar 100 miljard euro kosten.""

Marijnissen zet vraagtekens bij dit bedrag en noemt de miljardenfondsen die zijn opgetuigd voor klimaat en stikstof. ""Dat geld zouden we liever inzetten om in de toekomst van die macht van zorgverzekeraars af te zijn, de zeggenschap terug te leggen waar die hoort en te voorkomen dat de zorgkosten exploderen.""

Vmbo-docent Duits Erik Slotboom stemt steevast SP, maar twijfelt nu. Hij roemt het werk dat de SP, met name oud-Kamerlid Renske Leijten, heeft gedaan in de onthullingen rondom de toeslagenaffaire. Hij vraagt zich af waarom dit niet aan de SP is blijven plakken, maar wel aan Pieter Omtzigt.

Voormalig SP-Kamerlid Renske Leijten was, naast Pieter Omtzigt, het politieke gezicht van de toeslagenaffaire, maar nadat het kabinet in 2022 was gevallen over dit schandaal, leverde het de SP geen verkiezingswinst op. De partij verloor vijf zetels.

Marijnissen wijt dit aan bescheidenheid in haar partij. ""Dat moeten we duidelijker laten vallen. Mensen denken toch: als ik op de SP stem, gaan ze er dan wel voor, of wordt het toch weer de oppositie? We hebben laten zien dat we vanuit de oppositie absoluut meerwaarde hebben, maar ook daar hebben we nog wat te winnen.""

We spraken met Marijnissen ook over pijnpunten van de SP op lokaal niveau en over het betrekken van rijke linkse mensen bij de partij. Kijk hier het hele gesprek terug:",2023-01-01,2023-11-01,2023-11-06
42790670,'Wat ga jij doen om het tij te keren?',NOS.nl,2023-11-09,"MBO-docent Duits Erik Slotboom stemt steevast SP, maar twijfelt nu. Hij roemt het werk dat de partij heeft gedaan in de onthullingen rondom de toeslagenaffaire. Hij vraagt zich af waarom dit niet aan de SP is blijven plakken, maar wel aan Pieter Omtzigt.",2023-01-01,2023-11-01,2023-11-06
42790687,"Eerste succesvolle oogtransplantatie is een feit, al kan patiënt niet zien",NOS.nl,2023-11-10,"Chirurgen in New York hebben voor het eerst een volledig oog getransplanteerd. Hoewel de patiënt er niet door kan zien, wordt de transplantatie wel als een medische doorbraak gezien. Voorheen werden alleen hoornvliestransplantaties gedaan.

Het oog werd een half jaar geleden getransplanteerd in een ziekenhuis in New York als onderdeel van een gedeeltelijke gezichtstransplantatie. De patiënt, Aaron James van 46, raakte zwaargewond aan zijn gezicht toen hij op zijn werk als monteur een elektrische schok van 7200 volt kreeg.

Dat de succesvolle operatie nu pas naar buiten wordt gebracht, is omdat artsen wilden afwachten of het lichaam het vreemde oog niet zou afstoten. Integendeel: het oog blijft het goed doen. De bloedvaten werken zoals zou moeten en het netvlies ziet er volgens de chirurgen veelbelovend uit.

Veelbelovend

De patiënt kan (nog) niet zien. Het doel van de operatie was cosmetisch en moest ervoor zorgen dat het gezicht er na de transplantatie weer wat beter zou uitzien. Daarbij moest James wel genoegen nemen met een bruin linkeroog terwijl zijn eigen rechteroog blauw is.

""Het idee was in principe dat wij de operatie technisch goed zouden uitvoeren en dat de oogbal het zou overleven"", aldus chirurg Eduardo Rodriguez. Dat de patiënt uiteindelijk ook kan zien met het oog wordt niet uitgesloten door de chirurg. ""Als er een vorm van herstel van het zicht plaatsvindt, zou dat prachtig zijn.""

De operatie duurde 21 uur. Om die te laten slagen, verzamelden de chirurgen stamcellen uit het beenmerg van de donor en injecteerden deze tijdens de transplantatie in de oogzenuw van de patiënt. Hiermee moesten de beschadigde cellen vervangen worden om de cruciale oogzenuw te beschermen.

""Het opent een weg naar veel nieuwe mogelijkheden"", zegt Rodriguez. ""Zelfs als het gezichtsvermogen in dit geval niet wordt hersteld.""",2023-01-01,2023-11-01,2023-11-06
42790726,SGP-lijsttrekker in gesprek met anti-abortusbetogers voor abortuskliniek,NOS.nl,2023-11-09,SGP-lijsttrekker Stoffer is in Zuid-Holland langsgegaan bij twee anti-abortusbetogers. Zij delen voor een kliniek anti-abortusfolders uit.,2023-01-01,2023-11-01,2023-11-06
42790731,Witte Huis: Israël akkoord met gevechtspauze van vier uur in Noord-Gaza,NOS.nl,2023-11-09,"In dit blog houden we je op de hoogte van de laatste ontwikkelingen in de oorlog tussen Israël en Hamas.

Hier vind je een overzicht van onze belangrijkste verhalen over de oorlog tussen Hamas en Israël. En hier lees je de betekenis van een aantal veelgebruikte termen.

17:27

Al-Quds Brigades 'bereid om twee gijzelaars vrij te laten'

Een woordvoerder van de Al-Quds Brigades van terreurorganisatie Islamitische Jihad heeft bij de zender Al-Jazeera gezegd dat de militante beweging bereid is om twee gijzelaars vrij te laten. Dit zal gebeuren als aan de nodige voorwaarden is voldaan, luidt de toevoeging. 

Het zou gaan om de gijzelaars Hanna Katsir en Yagil Yaakov, een vrouw en een jongen. 

Volgens Israël zijn er meer dan 220 mensen gegijzeld door Hamas en andere terreurorganisaties. 

17:06

Palestijnse vredesactiviste: 'Mijn Joodse vriendinnen zijn gedood'

Chadir Hani is een Palestijnse activiste voor vreedzaam samenleven tussen Israëliërs en Palestijnen. Ze deed op een Arabischtalig kanaal van de Israëlische televisie een oproep tot vrede, met oog voor het leed aan beide zijden:

16:37

Witte Huis: Israël akkoord met gevechtspauze van vier uur in Noord-Gaza

Israël zal vanaf vandaag iedere dag gedurende vier uur een gevechtspauze in Noord-Gaza houden, meldt de Amerikaanse regering. Elke gevechtspauze zal volgens het Witte Huis minstens drie uur van tevoren worden aangekondigd. Vanuit Israël is er voor zover bekend nog geen bevestiging.

De gevechtspauzes zijn volgens het Witte Huis ""een stap in de goede richting"". Via twee humanitaire corridors zou de bevolking van Gaza de gevechten kunnen ontvluchten. De woordvoerder van het Witte Huis, John Kirby, zei wel dat de Verenigde Staten zich zorgen maakt dat Hamas burgers zal tegenhouden om te vluchten.

Er moet ook meer humanitaire hulp naar de Gazastrook, stelt de Amerikaanse regering. Iedere dag moeten volgens de regering ten minste 150 vrachtwagens het gebied in.

16:35

Rutte nodigt Abbas uit in Nederland

Demissionair premier Mark Rutte heeft de president van de Palestijnse Autoriteit Abbas uitgenodigd om op korte termijn naar Nederland te komen. De twee willen hun gesprekken voortzetten over de actuele ontwikkelingen in Israël en de Palestijnse Gebieden. Wat Rutte betreft komt ook de lange termijn die Nederland voorstaat ter sprake.

Rutte: ""Nederland maakt zich sterk voor een tweestatenoplossing: een eigen, veilige staat voor de Palestijnen naast een veilig Israël."" Rutte sprak op 23 oktober al met Abbas, en daarvoor met de Israëlische premier Netanyahu. Ook deze week sprak hij met Netanyahu, na gesprekken in Qatar.

16:02

Partijbestuur GroenLinks neemt afstand van gebruik omstreden leus door Statenlid

Het partijbestuur van GroenLinks neemt afstand van uitlatingen die het Utrechtse Statenlid Julia Matser gisteren deed tijdens haar maiden speech, de eerste toespraak van een nieuwe volksvertegenwoordiger. Zij verwerkte in haar toespraak de pro-Palestijnse leus ""Van de rivier tot aan de zee"".

Deze leus wordt ook wel beschouwd als een oproep tot vernietiging van de staat Israël. ""Kwetsend en provocerend"", vindt voorzitter Katinka Eikelenboom. ""Zeker in het licht van toenemend antisemitisme in Nederland.""

15:45

Overleg tussen VS, Israël en Qatar, over gijzelaars en gevechtspauze Gaza

De premier van Qatar, Mohammed bin Abdulrahman bin Jassim al Thani, heeft vandaag in Doha overlegd met afgevaardigden van de Amerikaanse geheime dienst CIA en de Israëlische geheime dienst Mossad. Dat zegt een bron tegen persbureau Reuters.

Zij spraken volgens Reuters over een mogelijke deal om de gijzelaars in Gaza vrij te krijgen en een pauzering van de Israëlische aanvallen op de Gazastrook. Ook zou het gesprek zijn gegaan over noodhulp en de levering van brandstof aan de bevolking van de Gazastrook.

15:00

'Tien Palestijnen gedood bij Israëlische inval Jenin'

Bij een inval van het Israëlische leger in de stad Jenin en het vluchtelingenkamp daarbij op de bezette Westelijke Jordaanoever zijn tien Palestijnen omgekomen. Dat meldt het Palestijnse gezondheidsministerie. Ook zouden er ten minste twintig mensen gewond zijn geraakt.

Het Israëlische leger heeft gemeld dat het antiterroristische invallen uitvoerde in Jenin, maar gaf verder geen details.

Sinds 7 oktober zijn er ten minste 176 Palestijnen gedood op de bezette Westelijke Jordaanoever, aldus het Palestijnse gezondheidsministerie.

14:39

Autoriteiten Gaza: bijna 11.000 Palestijnen gedood

Bij Israëlische aanvallen op Gaza zijn sinds 7 oktober 10.812 Palestijnen gedood onder wie 4412 kinderen. Dat meldt het ministerie van Gezondheid in Gaza, dat onder gezag staat van Hamas.

Aan Israëlische kant staat het aantal doden op zo'n 1400. De meeste doden vielen bij de terreuraanslag van Hamas op 7 oktober.

13:24

Raketten afgevuurd richting Ashdod en omliggende steden

In de Israëlische kustplaats Ashdod en omliggende steden klinken sirenes vanwege raketten die worden afgevuurd, meldt The Times of Israel. Minstens twee raketten zouden zijn onderschept door raketafweersystemen. Over gewonden of schade is voorlopig niets bekend.

De Israëlische minister van Defensie Gallant zei eerder vandaag dat een van de doelstellingen van de grondoperatie van het leger in Gaza is om de raketaanvallen vanuit de Gazastrook tegen te gaan en ""de schijn van een gewoon leven"" in Israël mogelijk te maken. ""We bevinden ons in een langdurige oorlog, en economie is een belangrijke factor in de voortgang van de oorlog. We moeten zaken snel oplossen, ook al zijn ze niet perfect"", zei Gallant tijdens een ontmoeting met de hooggeplaatste politici en militairen.

Gallant zei dat de grondoperatie van het leger in Gaza ""een aanzienlijk deel"" van de dreiging voor het burgers onderdrukt heeft. ""De raketaanvallen van Hamas zijn tegenwoordig vooral bedoeld om de routine van het leven te verstoren"", zei hij. ""We moeten ervoor zorgen dat de burgers veilig zijn en een ononderbroken dagelijkse routine kunnen hebben.""

12:14

Video: Hamas deelt beelden van grondgevechten in Gaza

Beelden van grondgevechten in de Gazastrook komen nauwelijks naar buiten. Hamas deelde onderstaande beelden vannacht zelf.

11:57

Persbureau Reuters ontkent op de hoogte te zijn geweest van aanslagen van 7 oktober

Persbureau Reuters heeft vandaag elke suggestie ontkend dat het voorkennis heeft gehad van de aanslagen van Hamas in Israël op 7 oktober. In een verklaring reageert Reuters op een verhaal van HonestReporting, dat zichzelf een mediawaakhond noemt ""die Israël verdedigt tegen vooringenomenheid in de media"".

In het artikel waar Reuters aan refereert schrijft HonestReporting bijvoorbeeld: ""Is het denkbaar om aan te nemen dat 'journalisten' toevallig vroeg in de ochtend aan de grens verschenen, zonder voorafgaande coördinatie met de terroristen? Of maakten ze deel uit van het plan?""

""We zijn op de hoogte van een verhaal van HonestReporting en beschuldigingen tegen twee freelancefotografen die hebben bijgedragen aan de berichtgeving van Reuters over de aanval van 7 oktober"", reageert Reuters. ""Reuters ontkent categorisch dat het voorkennis had van de aanval of dat we op 7 oktober journalisten bij Hamas hadden ingehuurd. Reuters heeft foto's verkregen van twee in Gaza gevestigde freelancefotografen die op de ochtend van 7 oktober aan de grens waren, met wie het geen eerdere relatie had. De door Reuters gepubliceerde foto's zijn genomen twee uur nadat Hamas raketten had afgevuurd over Zuid-Israël en meer dan 45 minuten nadat Israël had gezegd dat gewapende mannen de grens waren overgestoken. Reuters-journalisten waren niet ter plaatse op de locaties waarnaar wordt verwezen in het HonestReporting-artikel.""

In het artikel van HonestReporting wordt ook persbureau AP genoemd. In gesprek met de Amerikaanse nieuwssite The Daily Wire ontkende een AP-woordvoerder gisteren al de insinuaties over voorkennis. ""De rol van AP is het verzamelen van informatie over belangrijke nieuwsgebeurtenissen over de hele wereld, waar ze ook plaatsvinden, zelfs als die gebeurtenissen gruwelijk zijn en massale slachtoffers veroorzaken. AP gebruikt beelden gemaakt door freelancers over de hele wereld, ook in Gaza.""

11:44

Britse minister: politie trekt pro-Palestina-betogers voor

De Britse minister van Binnenlandse Zaken heeft kritiek op het optreden van de politie bij pro-Palestina-demonstraties. In een opiniestuk in de krant The Times beschuldigt Suella Braverman het korps in Londen van een ""dubbele standaard"".

""Rechtse en nationalistische demonstranten die zich schuldig maken aan agressie worden terecht stevig aangepakt, maar pro-Palestijnse meutes die vrijwel hetzelfde gedrag laten zien worden grotendeels met rust gelaten, ook als ze duidelijk de wet overtreden"", schrijft Braverman. ""Ik heb met politiemensen en oud-politiemensen gesproken die dat ook hebben gezien.""

Aanleiding voor de brief is een besluit van de korpschef van de Londense politie Mark Rowley om een pro-Palestijns protest komende zaterdag in de hoofdstad niet te verbieden. Die dag wordt in Groot-Brittannië stilgestaan bij het einde van de Eerste Wereldoorlog en er wordt gevreesd dat de herdenkingen worden verstoord door het pro-Palestina-protest. De politie vroeg de organisatoren van de demonstratie om het protest op een ander moment te houden, maar die willen dat niet.

De politiechef wil de betoging alleen verbieden als de openbare orde ernstig verstoord dreigt te worden en daar is volgens hem nu geen sprake van. Dat leidde tot kritiek van premier Rishi Sunak, net als minister Braverman lid van de Conservatieve Partij. Hij heeft Rowley te kennen gegeven dat die verantwoordelijk wordt gehouden als er bij het protest van zaterdag problemen ontstaan.

11:11

Mensenrechtenorganisatie roept op tot staakt-het-vuren in Gaza

Een onmiddellijk staakt-het-vuren in Gaza is een absolute noodzaak. Dat heeft de secretaris-generaal van de Noorse Vluchtelingenraad (NRC), Jan Egeland, vandaag gezegd op een conferentie in Parijs. Frankrijk is vandaag gastheer van een internationale humanitaire conferentie over Gaza.

""We kunnen geen minuut langer wachten op een humanitair staakt-het-vuren of opheffing van de belegering, wat een collectieve straf is"", zei Egeland. ""Zonder staakt-het-vuren, opheffing van de belegering en willekeurige bombardementen en oorlogvoering zal het verlies van mensenlevens voortduren.""

Afgelopen weekend werden de Verenigde Staten en Arabische landen het niet eens over de noodzaak van een onmiddellijk staakt-het-vuren in de Gazastrook. Volgens de Amerikaanse minister van Buitenlandse Zaken Blinken kan Hamas profiteren van een wapenstilstand door zich te hergroeperen en nieuwe aanvallen uit te voeren. Wel zei hij ""humanitaire gevechtspauzes"" te willen instellen, die minder ver gaan dan een bestand. Gevechtspauzes kunnen volgens de VS gebruikt worden om Gazanen te beschermen, hulp Gaza in te krijgen en buitenlanders het gebied uit te krijgen.

De Franse president Macron zei vandaag ook dat er zeer snel een ""humanitaire pauze"" moet komen in Gaza, maar dat er ook naar een staakt-het-vuren toegewerkt moet worden. ""Burgers moeten worden beschermd, dat is onmisbaar, niet onderhandelbaar en een onmiddellijke noodzaak"", voegde hij eraan toe.

10:37

'65 mensen omgekomen in Jabalia'

Palestijnse bronnen zeggen dat er sinds afgelopen nacht zeker 65 mensen zijn omgekomen in het vluchtelingenkamp Jabalia bij Gaza-Stad. Het Palestijnse persbureau Wafa, gelieerd aan de Palestijnse Autoriteit, meldt ook ruim 100 gewonden.

Het Israëlische leger zegt dat bij gevechten bij Jabalia ""terroristen zijn uitgeschakeld"", zonder een aantal te geven. Ook zouden veel wapens zijn gevonden en tunnelschachten zijn blootgelegd. Ook het zuiden van de Gazastrook, waar veel Palestijnen op aanwijzing van Israël naartoe zijn gevlucht, is bestookt. Volgens Wafa kwamen bij Khan Younis zes mensen om het leven.

10:05

Israël: corridor naar zuiden weer open

Het Israëlische leger zegt dat het een humanitaire corridor opent in het noorden van de Gazastrook. Op X meldt een woordvoerder van het leger dat Israël tussen 10.00 en 16.00 uur lokale tijd de corridor opent voor verkeer in zuidelijke richting.

De woordvoerder zegt in het Arabisch dat gisteren zo'n 50.000 inwoners van Gaza naar het zuiden zijn gegaan en roept anderen op dat voorbeeld te volgen. ""Luister niet naar wat sommige Hamas-leiders zeggen vanuit hun hotels in het buitenland of vanuit de ondergrondse plekken die ze voor zichzelf en hun familieleden hebben geregeld"", klinkt het.

""Profiteer voor uw veiligheid van de opening van Salah a-Din om naar het zuiden te trekken, voorbij Wadi Gaza."" Het leger heeft gewaarschuwd dat Noord-Gaza een strijdgebied is. Dat betekent niet dat het leger niet actief is in het zuiden. Al Jazeera meldde eerder op basis van Palestijnse media dat bij een Israëlische luchtaanval op een woongebouw in het zuidelijke Khan Younis zes mensen zijn gedood.

Het leger van Israël zei gisteren Gaza-Stad te hebben omsingeld en riep inwoners toen ook op de stad te verlaten. Hulpverleners hebben gewaarschuwd dat zieken en gewonden, maar bijvoorbeeld ook premature baby's Gaza-Stad niet kunnen verlaten.

08:58

Leger Israël: 'Buitenpost Hamas ingenomen'

Het Israëlische leger meldt op X dat zijn militairen een buitenpost van Hamas in Jabalia, in het noorden van Gaza, hebben ingenomen. Dat zou zijn gebeurd na gevechten die tien uur duurden. Hierbij zijn ""terroristen uitgeschakeld, veel wapens in beslag genomen en tunnelschachten blootgelegd, waaronder een schacht in de buurt van een kleuterschool die naar een uitgebreide ondergrondse route leidde"", aldus het leger.

Het Palestijnse persbureau Wafa meldde eerder dat Israëlische vliegtuigen een huis in het vluchtelingenkamp Jabalia hadden gebombardeerd en verwoest, terwijl mensen vastzaten onder het puin. Er werd ook gezegd dat tientallen mensen gewond zijn geraakt in Gaza-Stad. De berichten kunnen niet onafhankelijk worden geverifieerd.

Het Israëlische leger zei eerder ook dat Hamas de controle over Noord-Gaza heeft verloren en dat Israëlische troepen Gaza-Stad zijn binnengetrokken.

08:21

Herdenking Kristallnacht extra beladen door oorlog: 'Nog nooit zoveel aanmeldingen'

De oorlog tussen Israël en Hamas maakt ook in Nederland veel los. Betrokken instanties zeggen dat sommige moslims en Joden in Nederland zich onveiliger voelen sinds het uitbreken van de oorlog, en de actuele situatie heeft ook zijn uitwerking op de herdenkingen van Kristallnacht, vandaag 85 jaar geleden. Op sommige plaatsen is de belangstelling groter dan ooit, op andere plekken wordt het programma juist (deels) geschrapt.

Lees over de Kristallnachtherdenkingen in het land in het artikel hieronder: 

08:01

Leger Israël toont video van tunnels in Gaza

Het leger van Israël heeft op X een video gedeeld van militairen die tunnels in Gaza betreden die gebruikt zouden worden door Hamas. Het leger zegt bezig te zijn met het ""blootleggen en vernietigen van de terroristische infrastructuur van Hamas in Gaza, inclusief tunnels"".

Israel Defense Forces

@IDF

IDF combat engineers are currently working to expose and destroy Hamas terrorist infrastructure in Gaza, including tunnels. Water and oxygen storage discovered inside the tunnels indicates Hamas' preparations for prolonged stays underground.

130 tunnel entrances have been… https://t.co/PBmemkKujL https://t.co/McuxQHc1b2

4:40

9 november 2023

Er zouden water en zuurstofflessen zijn ontdekt in de tunnels, wat er volgens het leger op wijst dat Hamas is voorbereid op een langdurig verblijf onder de grond. Het Israëlische leger zegt sinds het begin van de oorlog 130 tunnelingangen te hebben verwoest.

06:42

'Zes doden bij aanval woongebouw bij Khan Younis'

Bij een Israëlische luchtaanval op een woongebouw in Khan Younis, in het zuiden van Gaza, zijn zes mensen gedood. Dit meldt Al Jazeera, daarbij verwijzend naar het Palestijnse nieuwsagentschap Wafa. ""Civiel verdedigings- en ambulancepersoneel hebben de lichamen geborgen van zes mensen die zijn omgekomen na een Israëlische aanval op een woongebouw in de stad Bani Suhaila, ten oosten van de stad Khan Younis in het zuiden van Gaza"", schrijft Al Jazeera.

Israël blijft luchtaanvallen uitvoeren op gebouwen in het zuiden van Gaza, ondanks dat het de Palestijnen opdracht heeft gegeven vanuit het noorden naar het zuiden te evacueren.

Israël heeft nog niet op de berichten over de luchtaanval gereageerd.

06:00

Twee derde Nederlanders wil staakt-het-vuren in Gaza

Een maand na de aanval van Hamas worden Nederlanders in representatief onderzoek van bureau I&O Research iets kritischer over de rol van Israël. Nog altijd leggen zij de verantwoordelijkheid voor het verloop van de oorlog in grote meerderheid bij Hamas: 74 procent denkt er zo over. Daarna volgen op afstand Israël met 45 procent en meer nog premier Netanyahu met 51 procent als verantwoordelijken.

Ook vindt ruim twee derde (68 procent) dat Israël het recht heeft zich te verdedigen. Maar bijna de helft (48 procent) is het inmiddels eens met de stelling dat ""de militaire reactie van Israël op de aanvallen van Hamas buitenproportioneel"" is. Dat was bij vorig onderzoek twee weken geleden 43 procent. 19 procent is het niet eens met deze stelling.

Daarnaast vindt 65 procent dat er een staakt-het-vuren moet komen in Israël en de Gazastrook en 70 procent dat ""Israël veel meer humanitaire hulp de Gazastrook moet binnenlaten"".

02:09

'Aanval op Israël was goed geplande operatie, bloedbad noodzakelijk'

De aanval op Israël was ""een goed voorbereide operatie"". Hamas-leiders noemen het aangerichte bloedbad de ""noodzakelijke prijs die moest worden betaald om de status quo te doorbreken"". Dat schrijft de New York Times, die sprak met leiders van Hamas in Qatar, waar de terreurbeweging zijn hoofdkwartier heeft.

""Het is het begin van een nieuw, vijandiger hoofdstuk in de strijd tegen Israël"", zegt Khalil al-Hayya tegen de krant. De aanval was nodig om het hele perspectief te veranderen en niet alleen maar tot een botsing te komen, zegt hij. ""We zijn erin geslaagd de Palestijnse zaak weer op de kaart te zetten en nu is er voor niemand in de regio meer rust.""

Een media-adviseur van Hamas, Taher El-Nounou, zegt: ""Ik hoop dat de staat van oorlog met Israël permanent wordt aan alle grenzen en dat de Arabische wereld aan onze kant staat.""

Uit gesprekken die de krant de afgelopen weken voerde met Hamas-leiders en met Hamas-'watchers' blijkt dat de aanval van 7 oktober in kleine kring is voorbereid. De commandanten die de aanval planden en uitvoerden, deelden de details niet met hun politiek vertegenwoordigers in het buitenland of met bondgenoten als Hezbollah. Daardoor werden ook deze verrast door de schaal en het bereik van de aanval.

Lees hier verder:

02:06

Vrijwilligers onderhouden kibboetsen na aanval van 7 oktober

02:05

Weer protest bij centraal station Amsterdam

Opnieuw hebben naar schatting enkele honderden demonstranten zich verzameld bij het centraal station van Amsterdam. Ze roepen leuzen als ""Netanyahu terrorist"". Ook gisteren werd er gedemonstreerd bij het station. Toen riepen tientallen pro-Palestijnse demonstranten onder andere ""No justice, no peace"".

De demonstranten roepen op tot een staakt-het-vuren en vragen aandacht voor het lot van de Palestijnen in de Gazastrook.

Het is de bedoeling om de komende weken iedere dag te demonsteren, zeggen de actievoerders.

02:05

Israël: Hamas is controle over noorden Gaza kwijt

Het Israëlische leger zegt dat Hamas geen controle meer heeft over het noorden van de Gazastrook. Ook zegt een woordvoerder dat er geen staakt-het-vuren komt in Gaza, maar dat Israël wel doorgaat met humanitaire pauzes, net zoals er volgens hem gevechtspauzes zijn om mensen uit het noorden te laten vertrekken.

Vandaag zijn opnieuw duizenden mensen van het noorden naar het zuiden van de Gazastrook gegaan, zegt legerwoordvoerder Hagari. ""We hebben 50.000 mensen zien weggaan. Ze vertrekken omdat ze inzien dat Hamas de controle in het noorden kwijt is en verder kwijt zal raken.""

Er zou een hele divisie van het leger betrokken zijn bij de grondoorlog. Dat zijn ten minste 10.000 militairen. Volgens het leger is het de eerste keer sinds de Libanonoorlog in 1982 dat een hele divisie reservisten in vijandelijk gebied is ingezet. De divisie bestaat volgens de woordvoerder uit vier infanteriebrigades en een pantserbrigade. Daarnaast zijn nog andere troepen ingezet.

02:04

Welkom

Welkom in ons liveblog van vandaag. Dat van gisteren kun je hier teruglezen.",2023-01-01,2023-11-01,2023-11-06
42790753,Spanning loopt op in 'war rooms' van campagneteam voor laatste fase,NOS.nl,2023-11-17,"Xander van der Wulp

verslaggever politiek

Xander van der Wulp

verslaggever politiek

Pieter Omtzigt gaat voor de verkiezingen echt niet zeggen wie er premier zal worden als NSC de grootste wordt. GroenLinks-PvdA hoopt nog steeds de grootste te worden, door ruwweg vijf zetels weg te halen bij andere partijen op links en nog eens vijf uit het 'midden'. BBB denkt net als in maart de peilingen te kunnen verslaan. En Geert Wilders moet zijn mildere toon in ieder geval nog een paar dagen volhouden. Het zijn dingen die je oppikt als je nu spreekt met mensen dicht bij de lijsttrekkers.

Achter elke lijsttrekker staat een campagneteam, bij de ene partij wat groter en professioneler dan bij de andere. Bij al die teams loopt de temperatuur nu maximaal op. Al het voorwerk is gedaan, nu komt het aan op de vaak allesbeslissende laatste campagnedagen.

Praten over je eigen campagne is eigenlijk not done: over strategie praat je niet. Maar als je nu een rondje maakt langs belangrijke partijen, merk je dat de regel vooral wordt gekoesterd bij de partijen waar de campagne geheel naar wens verloopt.

Yesilgöz kijkt vooruit

In deze campagne zit bijvoorbeeld de VVD in die positie. De bal doet het werk, anderen mogen commentaar leveren. Lijsttrekker Yesilgöz presteert eigenlijk boven verwachting in deze campagne. Ze kijkt vooruit. Achteruit kijken, naar de Rutte-jaren, heeft toch geen zin, zegt ze voortdurend.

Gisteravond bij SBS lanceerde ze de oneliner, doelend op haar politieke tegenstanders: ""Hier staat 75 jaar politieke ervaring om me heen, mij niet de schuld geven."" De strategie lijkt te werken: de VVD doet gewoon weer mee om de grootste partij te worden. In de laatste dagen moet Yesilgöz vooral scherp, vrolijk en alert blijven.

De VVD-campagne draait op volle toeren en verrassende acties zullen we niet gaan zien; geen fouten maken is het belangrijkst. En dan maar hopen dat kiezers die nog twijfelen tussen bijvoorbeeld VVD en NSC uiteindelijk VVD stemmen, omdat ze Yesilgöz een zekerdere keus vinden dan Omtzigt.

NSC lijkt de hele campagne al weinig fout te kunnen doen bij kiezers die het 'anders' willen. Omtzigt wil het graag over de inhoud hebben, maar ook bij hem speelt strategie een rol. Doordat er nog veel niet bekend was over zijn partij, lukte het hem moeiteloos de aandacht van de media vast te houden.

Elk besluit van Omtzigt doet er ook toe, omdat nu al vaststaat dat hij na de verkiezingen een sleutelrol zal spelen. Yesilgöz en GL-PvdA-lijsttrekker Timmermans zullen, als ze premier willen worden, altijd Omtzigt nodig hebben om hun plannen aan een meerderheid (of in de buurt daarvan) te helpen.

Samenwerken met GroenLinks-PvdA moeilijk

Omtzigt maakte deze week duidelijk dat het wat hem betreft heel moeilijk gaat worden om met GroenLinks-PvdA samen te gaan werken. Je kan verwachten dat hij in de laatste dagen juist weer de VVD gaat aanvallen: ""Hoe kan het dat die partij, na alles wat er de laatste jaren gebeurd is, nu met alles weg lijkt te komen?""

Het is een logische aanval vanuit NSC, in de hoop in de laatste dagen ook de VVD achter zich te laten. Het campagneteam bij NSC is wel beduidend kleiner dan bij andere partijen. Andere partijen hopen dat daardoor de kans op een foutje van Omtzigt in de slotfase toeneemt.

Timmermans wil waarschuwen voor rechts kabinet

Bij GroenLinks-PvdA is het gevoel dat het gisteravond bij het SBS-debat een zware avond was. Timmermans stond in zijn eentje tegen drie rechtse(re) partijen en dan stonden ook het publiek en de presentator niet echt aan zijn kant.

Zo viel Wilders (PVV) Timmermans aan op het feit dat hij wachtgeld ontvangt van de Europese Commissie:

Nadat GL-PvdA Omtzigt aan het begin van de campagne tegen de borst had gedrukt, in de hoop dat hij naar links zou trekken, is die strategie nu overboord gegooid. Omtzigt kijkt liever naar rechts en dat maakt de campagnestrategie van GroenLinks-PvdA eigenlijk alleen maar eenvoudiger: waarschuwen voor een (kneiter)rechts kabinet! Als je dat wil voorkomen, moet je bij Timmermans zijn.

Daarvoor hebben ze stemmen nodig van links en ook uit het midden. Daarbij willen ze wel Omtzigt 'heel laten', want ze weten dat als Timmermans premier wil worden, hij altijd NSC nodig zal hebben. De druk bij GroenLinks-PvdA is groot, het samenwerkingsproject is snel uit de grond gestampt in de hoop dat links een belangrijke rol kan gaan spelen in het landsbestuur. Als ze er niet in slagen de grootste te worden, zullen ze weer in de oppositie belanden, is de overtuiging.

Bij de PVV hebben ze een maar een klein groepje mensen met wie Wilders spart over de strategie in de campagne. Sinds de VVD de partij niet langer uitsluit om mee samen te werken, heeft Wilders eigenlijk de wind mee, met een campagne waarin hij zichzelf presenteert als een soort nieuwe, redelijke Wilders.

De PVV is voor de pers een gesloten bolwerk, een enkele PVV'er heeft zich weleens hardop afgevraagd of het Wilders zal lukken zijn 'milde' toon in de belangrijke slotdebatten vol te houden. Daarnaast zal het voor de PVV zeker tot woensdagavond laat spannend blijven wat het resultaat wordt, want ze zijn in het verleden met regelmaat te hoog of te laag gepeild.

Er kan nog veel veranderen

Ook bij andere partijen zitten campagnestrategen in spanning. In de laatste dagen voor de verkiezingen kan er nog veel veranderen. Zeker nu hebben veel kiezers nog geen keuze gemaakt.

Bij partijen als D66, SP, Partij voor de Dieren en Volt leven ze een beetje tussen hoop en vrees. Ze hebben er baat bij als Timmermans de grootste wordt, maar tegelijkertijd zijn ze bang dat GroenLinks-PvdA ze verder leeg zal eten.

Mocht Timmermans afhaken in de race om de grootste te worden, dan hopen ze dat kiezers niet strategisch kiezen en gewoon uit overtuiging bij Jetten, Marijnissen, Ouwehand of Dassen terechtkomen.

Het CDA heeft zich ondertussen neergelegd bij het feit dat ze een bijrol vervullen. Lijsttrekker Bontenbal heeft wel de gunfactor, zien ze. Zijn naamsbekendheid neemt ook toe, maar ja, hij is van het CDA.

Forum voor Democratie voert, los van alle andere partijen, op geheel eigen wijze campagne. Vooral op sociale media, vooral gericht op jongeren.

En dan zijn er ook nog partijen die vechten voor hun voortbestaan in de Tweede Kamer. Denk aan JA21, Bij1, 50Plus en BVNL (Van Haga). Voor hen is het deze campagne lastig om een rol van betekenis te spelen. Dat zal de laatste dagen zeker niet anders worden.",2023-01-01,2023-11-01,2023-11-13
42790792,Jetten: trap niet in lieve praatjes Wilders • Podcast met politiek duiders,NOS.nl,2023-11-17,"Er zijn tijdens deze campagne best wat nieuwe gezichten. In onze verkiezingstool stellen we de lijsttrekkers en partijen voor.

16:24

Jetten (D66): trap niet in die lieve praatjes van Wilders

D66-lijsttrekker Rob Jetten ergert zich aan het charme-offensief van Geert Wilders (PVV), die heel graag wil meeregeren maar wat Jetten betreft ""nog altijd extreemrechts"" is. In de laatste aflevering van een reeks gesprekken die Tubantia en de Universiteit Twente met lijsttrekkers hadden, deed hij een oproep aan zijn collega's in de politiek: ""Trap niet in die lieve praatjes.""

Volgens Jetten zegt Wilders het nu ""misschien iets liever"". ""Maar hij is nog steeds voor een asielstop, tegen de islam, tegen klimaatbeleid, hij wil uit de Europese Unie, scheert hele bevolkingsgroepen over één kam. Die man is voor een kopvoddentaks.""

De D66'er vraagt zich af wat er zou gebeuren als Wilders in plaats van voor een ""kopvoddentaks"" voor een keppeltjestaks zou pleiten. ""Dan zou het land te klein zijn. Maar als het over de islam gaat, dan mag het en dan pikken we het. En wat is dan het signaal aan 1 miljoen Nederlanders met een islamitische achtergrond? Die voelen zich daardoor achtergesteld.""

In het gesprek ging Jetten ook onder meer in op de homohaat die hij over zich heen krijgt. ""De laatste vijf aangiftes die ik heb gedaan van doodsbedreigingen, hadden daar allemaal mee te maken."" Hij zei dat hij geregeld aangifte doet. ""Het is bijna onderdeel geworden van mijn werk.""

15:59

Podcast De Verkiezingsdag met Xander van der Wulp en Ferry Mingelen

Podcast De Dag heet deze dagen De Verkiezingsdag. Iedere dag spreken we met (ervarings)deskundigen over één factor van betekenis voor de uitkomst van verkiezingen. Vandaag is het de beurt aan de politiek duiders.

Ferry Mingelen was 30 jaar lang duider bij de NOS en vertelt hoe hij altijd een balanceer-act deed in zijn berichtgeving. Meneer enerzijds, meneer anderzijds werd 'ie gekscherend genoemd. Ook Ferry's opvolger nu, Xander van der Wulp, balanceert.

Ze vertellen in de podcast hoe de duider te werk gaat. Wat vertel je, aan welke lijsttrekker besteed je wel of niet aandacht, terwijl alle campagnes de hele dag door om aandacht vragen. Hoe kun je alles volgen? Hoe groot is je verantwoordelijkheid? En hoe ga je daarmee om?

Deze aflevering van De Verkiezingsdag kun je hier beluisteren. Bevalt het? Vergeet je dan niet te abonneren.

13:53

Yesilgöz reageert op opmerking Wilders over gewicht Timmermans

Yesilgöz (VVD) vertelt waarom ze gisteravond in het SBS-debat niet ingreep toen Wilders (PVV) een toespeling maakte op het gewicht van Timmermans (GroenLinks-PvdA).

In het debat zei Wilders tegen Timmermans: ""U kunt eisen tot u een ons weegt, en dat zal even duren."" Hierop reageerde Timmermans: ""Ja, dat duurt een hele tijd"", waarna er gelach en applaus klonk vanuit de studio.

13:05

West Betuwe (en anderen gemeenten) mogen stemmen tellen niet uitstellen 

West Betuwe mag de stemmen niet pas de dag na de verkiezingen gaan tellen. Zowel de Kiesraad als demissionair minister De Jonge (Binnenlandse Zaken) hebben laten weten dat dat niet kan en daarop heeft de gemeente het plan ingetrokken.

Bij de Provinciale Statenverkiezingen in maart verliep het tellen in veel gemeenten, waaronder West Betuwe, moeizaam. Vrijwilligers waren tot diep in de nacht aan het tellen. Het ministerie van Binnenlandse Zaken stuurde rond 02.30 uur een mail dat ze tijdelijk konden stoppen.

Maar om de tellingen helemaal naar de volgende dag te verplaatsen, gaat te ver. Minister De Jonge: ""Nee, dat kan niet, ook niet in de toekomst. Omdat je natuurlijk dezelfde avond een uitslag wilt."" Dat betekent dat in elk geval het aantal stemmen op een lijst (een partij) woensdagavond moet worden geteld.

11:42

In de herhaling: wie zijn de lijsttrekkers? 

Wie zijn de lijsttrekkers waar je volgende week op kunt stemmen? En waar staan hun partijen eigenlijk voor? Met onderstaande tool kom je erachter. Schuif met de filters om te ontdekken hoe partijen denken over verschillende thema's en klik op de lijsttrekkers voor meer informatie over hem/haar en de partij.

11:03

Kijk terug: Q&A met Esther Ouwehand (PvdD)

Partij voor de Dieren-leider Esther Ouwehand beantwoordde vragen die gesteld werden op Instagram. Kijk het gesprek hier terug:

10:01

Van der Plas (BBB): 'Boeren kijken met angst en beven naar Pieter'

Hoewel BBB-lijsttrekker Van der Plas een coalitie met Nieuw Sociaal Contract (NSC) mogelijk acht, heeft die partij ook standpunten waar zij over twijfelt. ""Ik zie ook dingen in de programma's staan waarvan ik denk: tja, ik weet 't niet helemaal"", zegt ze bij NU.nl .

Zo is NSC voor een krimp van de intensieve varkenshouderij, en wil de partij toe naar grondgebonden melkveehouderij. Dat baart boeren zorgen, stelt Van der Plas. ""Veel boeren willen door. Die kijken ook wel een beetje met angst en beven naar Pieter. Als hij met GL-PvdA gaat, wat gaat er dan gebeuren?""

Bovendien zijn de plannen volgens Van der Plas ""wel heel erg kort door de bocht"". ""Het kost 20.000 banen en 1,7 miljard euro. Ik wil van Pieter weten hoe hij het voor zich ziet. Of hij niet nu ook weer wat olie op het vuur gooit terwijl boeren nog steeds snakken naar een toekomstperspectief.""

09:30

Ouwehand: niet 'terugonderhandelen' met de natuur

""Je kunt niet terugonderhandelen met de natuur."" Dat zei Partij voor de Dieren-lijsttrekker Ouwehand in het NOS Radio 1 Journaal, waar ze vanmorgen te gast was. Volgens haar geven veel partijen een beetje toe met uitspraken dat het belangrijk is om de natuur te redden, maar krabbelen ze terug als puntje bij paaltje komt: ""Er is geen enkele partij die zo vasthoudt aan het beschermen van de natuur.""

Ouwehand herhaalde dat door het aantal dieren in Nederland grote problemen ontstaan voor bodem en water en ook voor de boeren zelf. Ze wil de veestapel met 75 procent terugbrengen, maar benadrukt ook dat boeren perspectief moet worden geboden. Die moeten worden geholpen bij de omschakeling naar een gezonde landbouw en ze moeten ""financieel niet kopje onder gaan"". Volgens haar is daar genoeg geld voor: ""De veevoederindustrie staat in de Quote 500; de Rabobank heeft heel veel verdiend aan leningen waar boeren niks mee opschoten. Die moet dat gewoon kwijtschelden.""

Ouwehand noemde het verder dringend noodzakelijk dat we veel minder vlees en zuivel gaan eten: ""Dat verhaal is nooit verteld. Politici zijn bang dat De Telegraaf dan met een voorpagina komt met een huilende man die zegt: 'Den Haag pakt mijn vlees af'."" Volgens haar gaat het er niet zozeer om dat boeren moeten stoppen, maar is er juist behoefte aan meer boeren. ""Op heel veel plekken is veel mogelijk.""

De PvdD-lijsttrekker zei verder dat je het beste kunt omschakelen naar een plantaardiger leefwijze. Dat is volgens haar ook in het belang van de boeren zelf.

In het gesprek ging het ook over de interne strubbelingen in de Partij voor de Dieren eerder dit jaar, die Ouwehand bijna het lijsttrekkerschap kostten. Ze benadrukte dat leden haar steunen in de koers om de partij door te ontwikkelen. ""Het is in alle openbaarheid uiteindelijk beslecht en het gaat in de campagne heel goed. Er kwamen allerlei akelige dingen in de media en je weet dat kiezers daar niet van houden. Maar we staan weer op winst in de peilingen.""

Het gesprek met Ouwehand is terug te luisteren en te kijken via de site van NPO Radio 1 .

Maandag is er weer een lijsttrekker in het NOS Radio 1 Journaal. Dan is GroenLinks-PvdA-voorman Timmermans te gast.

08:00

De Campagne Stemming over partijen die al formeren

De dagelijkse podcast De Campagne Stemming gaat vandaag onder meer over het SBS-debat van gisteravond en over partijen die al lijken te zijn begonnen met formeren. Politiek verslaggevers Xander van der Wulp en Joost Vullings hebben het daarbij ook over de uitspraak van NSC-leider Omtzigt dat GroenLinks-PvdA een heel moeilijke partner wordt om mee te regeren. GroenLinks-PvdA-lijsttrekker Timmermans waarschuwt juist voor een ""knetterrechts kabinet"".

Verder komt aan de orde of er een minderheidskabinet in het verschiet ligt. En het gaat er ook nog even over of de koning terug moet in de formatie (een wens van 50Plus).

07:53

Analyse: NSC heeft minste kandidaten met politieke ervaring

Van de kanshebbers bij de verkiezingen is Nieuw Sociaal Contract (NSC) de partij met de minste kandidaten met politieke ervaring. Dat blijkt uit een analyse van persbureau ANP. Hierbij werden de partijen NSC, VVD, GroenLinks-PvdA, PVV en BBB vergeleken.

Van de 28 NSC-kandidaten die volgens de peilingen kans maken op een zetel, is de helft eerder actief geweest in de landelijke of regionale politiek. Bij andere partijen die hoog staan in de peilingen, is dat 73 tot 97 procent.

Bij de BBB hebben acht van de elf hooggeplaatste kandidaten op de lijst ervaring in de lokale of regionale politiek. Bij VVD, PVV en GroenLinks-PvdA hebben bijna alle kandidaten die kans maken op een zetel politieke ervaring.

Wat betreft landelijke politieke ervaring scoort de PVV opvallend hoog. 76 procent van de kandidaten die volgens de peilingen verkiesbaar zijn, heeft ervaring in de Eerste of Tweede Kamer. Hierna volgen de VVD (73 procent) en GroenLinks-PvdA (60 procent), BBB (36 procent) en NSC (18 procent).

07:05

CBS: meer dan de helft van alle kiesgerechtigden 50 jaar of ouder 

Meer dan de helft (54 procent) van de 13,3 miljoen kiesgerechtigden in Nederland is 50 jaar of ouder, meldt het Centraal Bureau voor de Statistiek (CBS) op basis van bevolkingscijfers van 1 oktober. Een kwart van de mensen die mogen stemmen is jonger dan 35 jaar.

Het CBS verwacht dat de populatie die woensdag mag stemmen nog iets zal veranderen ten opzichte van begin oktober. In die periode worden zo'n 22.000 jongeren 18 jaar oud en mogen zij voor het eerst stemmen. Ook verwacht het CBS dat er zo'n 24.000 mensen overlijden in dezelfde periode.

07:03

PvdD-lijsttrekker Ouwehand in NOS Radio 1 Journaal, waar staan zij en haar partij voor?

Partij voor de Dieren-lijsttrekker Esther Ouwehand (47) groeide op in Katwijk. Na een (niet afgemaakte) studie beleid, communicatie en organisatie in Amsterdam en een baan bij een uitgeverij raakte ze in 2002 betrokken bij de Partij voor de Dieren. Sinds 2006 zit ze in de Tweede Kamer (twee keer onderbroken wegens ziekte). Sinds 2019 is ze fractievoorzitter.

Ouwehand staat bekend als gedreven en fel in het debat. Ze pleit voor radicale veranderingen in het klimaatbeleid en voor dierenrechten. Ze is veganist en sinds haar zestiende eet ze geen vlees meer nadat ze een reportage had gezien over dierentransporten.

Haar leiderschap stond onlangs plotseling ter discussie: het bestuur trok haar kandidatuur in vanwege mogelijke integriteitsschendingen. Op de achtergrond speelde een langslepende discussie over professionalisering van de partij. Een aangetreden nieuw bestuur en ook de overgrote meerderheid van de leden wilden wél door met Ouwehand.

De Partij voor de Dieren bestaat sinds 2002. Een van de uitgangspunten is dat er meer aandacht moet zijn voor het welzijn van dieren en dat het beleid milieuvriendelijker moet worden. Volgens de partij zijn radicale keuzes nodig en moeten we stoppen met ""oneindige economische groei"".

De eerste politiek leider Marianne Thieme eindigde Kamerdebatten steevast met: ""Voorts zijn wij van mening dat er een einde moet komen aan de bio-industrie."" De partij wil verder onder meer dat dierenrechten in de grondwet worden opgenomen en dat 'hobbyjacht' wordt verboden. De partij kwam in 2006 met twee zetels in de Tweede Kamer en groeide daarna naar de huidige zes.

07:02

Frans Timmermans (GroenLinks-PvdA) bij Nieuwsuur: hoofddoek bij politie toestaan

Bij Nieuwsuur kreeg Frans Timmermans (GL-PvdA) de vraag voorgelegd of politieagenten een hoofddoek of andere religieuze uitingen mogen dragen. De PvdA-voorgangers van Timmermans hadden het standpunt dat de politie neutraal moet zijn. Nu staat in het verkiezingsprogramma van GroenLinks-PvdA dat het wel mag. Wat is er veranderd, was de vraag.

""Dit is ons gezamenlijke standpunt geworden"", zei Timmermans. Hij noemt het standpunt een signaal. GL-PvdA wil hiermee meer ""moslima's"" bij de politie krijgen. Timmermans: ""We zijn een heel divers land en die diversiteit zal niet verdwijnen. De politie moet van en voor iedereen zijn. Er is een deel van de moslimbevolking die zich achtergesteld voelt. En als je dan ook nog zegt: 'je mag niet met een hoofddoek politieagent worden', dan help je dat proces niet.""

Van de andere partijen zijn VVD, PVV, NSC, BBB, CDA, SP, FvD, JA21, SGP, Volt en BVNL gezien hun verkiezingsprogramma's en stemgedrag tegen hoofddoekjes bij politieagenten die op straat hun werk doen.

Timmermans mocht, net als andere lijsttrekkers in eerdere uitzendingen, de partijen noemen waarmee hij een samenwerking wel ziet zitten. Hij noemde de SP, Partij voor de Dieren, ChristenUnie en het CDA. ""Het CDA heeft zichzelf opnieuw uitgevonden"", zei hij. Ook D66 hoort in zijn lijstje, al was hij die partij bijna vergeten te noemen.

Over NSC van Pieter Omtzigt zei hij: ""Omtzigt is naar rechts opgeschoven en dat is heel treurig. Maar misschien kunnen we hem nog overtuigen."" Van de VVD vindt hij dat de partij geen fouten wil erkennen. ""Die gaan natuurlijk gewoon op de oude voet door."" Maar hij sluit de partij ook weer niet uit.

07:00

Welkom!

Wellkom in het liveblog over de campagne van de Tweede Kamerverkiezingen. Het blog van gisteren lees je hier terug.",2023-01-01,2023-11-01,2023-11-13
42790865,"Kok sprint naar wereldbekergoud, zilver voor Leerdam en Rijpma-De Jong",NOS.nl,2023-11-11,"Femke Kok heeft de tweede 500 meter van het wereldbekerweekend in Obihiro gewonnen. Met haar tijd van 37,89 was ze iedereen te snel af. Jutta Leerdam greep het zilver. Op de 1.500 meter pakte Antoinette Rijpma-De Jong het zilver achter winnares Miho Takagi.

Het betekende voor de 23-jarige Kok, die gisteren derde werd, haar vijfde individuele gouden medaille in het wereldbekercircuit. ""Het mocht wel weer een keer"", vertelde de regerend wereldkampioene, die over haar race zelf niet heel tevreden was.

""Het was best wel een rommelige rit. Het voelde totaal niet goed. Dat een rit met veel fouten genoeg is voor de winst, is alleen maar mooi. Daar ben ik heel blij mee"", besloot Kok.

Net als Kok, zette ook Jutta Leerdam een betere 500 meter neer dan een dag eerder. Ze was met 38,00 flink sneller dan haar 38,43 van gisteren. Leerdam, de winnares van de 1.000 meter, versloeg in een Nederlands onderonsje Naomi Verkerk en snelde naar de tweede tijd.

Kimi Goetz en Erin Jackson, die gisteren nog respectievelijk goud en zilver pakten, beten zich in hun rit stuk op de tijd van Leerdam, die zodoende haar tweede medaille pakte van dit wereldbekertoernooi in Obihiro. Het brons was weggelegd voor Goetz. 

De Zuid-Koreaanse Kim Min-sun, vorig jaar nog bij vijf van de zes wereldbekers de snelste, heeft haar topvorm nog niet te pakken. Na een vijfde plaats op de eerste 500 meter, werd ze bij de tweede 500 meter zevende.

Bijna-val Voskamp

Dione Voskamp had net als gisteren, toen de eerste 500 meter gereden werd, een matige start. Ze kukelde op de eerste meters bijna voorover. De 26-jarige Voskamp bleef desondanks overeind en zette nog 38,83 neer. Daarmee werd ze zestiende.

Marrit Fledderus liet een vergelijkbare race zien als 24 uur eerder, toen ze 38,23 neerzette. Vandaag kwam ze na 38,22 seconden over de finish, goed voor de vijfde tijd. Verkerk klokte met 38,82 de vijftiende tijd.

Takagi wint 1.500 meter

Op de 1.500 meter was Takagi veruit de snelste. Het verschil tussen de Japanse, die 1.54,54 op de klokken zette, en nummer twee Rijpma-De Jong was ruim anderhalve seconde.

Bekijk de samenvatting van de 1.500 meter en de reactie van Antoinette Rijpma-De Jong:

De 29-jarige Takagi gold na een sterk jaar ook bij de start van het nieuwe wereldbekerseizoen als favoriet. Ze won vorig jaar drie keer een wereldbekerwedstrijd over 1.500 meter en zette het klassement op haar naam.

In Obihiro bleek Takagi alweer in topvorm te zijn en was ze veruit de snelste. Rijpma-De Jong, regerend wereldkampioene op de middellange afstand, kwam met 1.56,23 het dichtst in de buurt van de winnende tijd van de Japanse.

Het brons was voor Goetz, die 1.56,23 had neergezet. Joy Beune werd met 1.56,88 vijfde. Esther Kiel eindigde met 1.59,54 op de zestiende plaats.

Vertrouwen voor Rijpma-De Jong

Rijpma-De Jong was na een moeizame eerste dag, waarop ze zestiende werd op de 1.000 meter, blij dat haar race vandaag beter ging.

""Gisteren sloeg technisch helemaal nergesn op. Ik heb er een nachtje over nagedacht en het ging nu een stuk beter. Al ging er nog vanalles door mijn hoofd: ik veranderde van techniek in de race en was constant zoekende. Maar dit was wel een race waar ik weer wat vertrouwen uit kan halen.""

Brons op ploegenachtervolging

Op de ploegenachtervolging maakten de Japanse vrouwen het feestje in eigen huis compleet. Momoka Horikawa, Takagi en Ayano Sato waren 1,22 seconde sneller dan regerend wereldkampioen Canada.

De Nederlandse ploeg, met Joy Beune, Esther Kiel en Reina Anema, reed naar het brons. Het gat met de Japanse vrouwen was 3,26 seconden.

Bekijk de samenvatting en de reactie van Joy Beune:

Irene Schouten en Marijke Groenewoud, vaste waarden voor de ploegenachtervolging, waren er niet bij. Hun ploeg, AH-Zaanlander, slaat de gehele wereldbeker in Japan over.

Met de derde plaats haalde Nederland wel belangrijke punten binnen voor de stand in de wereldbeker, op basis waarvan de startplekken voor de WK afstanden verdeeld worden.

Beune was dan ook best tevreden. ""Natuurlijk mis je een echt topteam, maar voor nu is het prima. Ik zou het leuk vinden om straks te rijden met Schouten en Groenewoud, en dan kijken of we kunnen winnen. Ik denk dat dat het meest logische team is.""

Vorig jaar reden Beune, Groenewoud en Schouten naar de snelste tijd bij de WK afstanden. Maar omdat er bij Beune een stukje blote enkel te zien was, werd Nederland gediskwalificeerd.",2023-01-01,2023-11-01,2023-11-06
42790870,"Twijfel over Torentje is ongebruikelijk, maar lijkt kiezer niet te deren ",NOS.nl,2023-11-11,"Anderhalve week voor de verkiezingen lijkt het erop dat de campagne van 2023 onder meer de geschiedenis ingaat als de campagne van de 'premiersvraag'. Pieter Omtzigt (NSC) heeft tot nu tot nog geen duidelijk antwoord gegeven. Gaat hij toch wel of echt niet voor het hoogste ambt?

Dertien jaar was Mark Rutte (VVD) de minister-president. Logisch, want zijn partij was al die tijd de grootste partij. En Rutte wilde niets liever. Hij noemde het premierschap steevast de ""mooiste baan die er is"".

Totdat zelfs hij er klaar mee was. Na de laatste verkiezingen, in 2021, kwam Rutte onder vuur te liggen vanwege de 'functie elders'-kwestie, die helemaal draaide om de man die nu de campagne domineert: Pieter Omtzigt, toen nog CDA'er.

Rutte speelde in die kwestie een grotere rol dan hij eerder had gezegd en mede daardoor kelderde het vertrouwen in de premier. Het was een kantelpunt, verklaarde hij later, dat ertoe leidde dat Rutte na de val van zijn vierde kabinet onverwachts aankondigde dat hij ermee stopt.

De normale gang van zaken is dat de lijsttrekker van de grootste partij na de verkiezingen de minister-president wordt. Maar er zijn uitzonderingen.

Twee weken geleden bekende Rutte dat het werk van een minister-president ""echt slopend¨ is. ""Je moet de hele dag aan staan, scherp zijn"", ook met een jetlag of na een nachtelijke vergadering.

En dat is precies de reden waarom Pieter Omtzigt twijfelt. Na de kwestie 'functie elders' kwam hij thuis te zitten met een burn-out. En de laatste weken zegt hij herhaaldelijk dat hij ook rekening moet houden met zijn gezin. Met zijn echtgenote heeft hij de zorg voor vier kinderen.

Na de val van het kabinet heeft Omtzigt, vanwege de druk die dat met zich meebrengt, lang getwijfeld of hij überhaupt een partij zou beginnen. En toen die knoop eenmaal was doorgehakt, lag de volgende vraag alweer op tafel: wilt u premier worden?

Die is des te prangender nu zich in de Peilingwijzer een top 2 aftekent. NSC en VVD gaan aan kop, terwijl GroenLinks-PvdA enigszins achterblijft. Dat Omtzigts partij de grootste wordt, is dus niet ondenkbeeldig en dat zit andere partijen niet lekker.

""Het is een ongebruikelijke situatie. Omtzigt zegt nu eigenlijk: 'Pas na de verkiezingen wordt duidelijk wie onze premierskandidaat wordt. Zelf ben ik dat liever niet, maar mocht de situatie ontstaan dat er een beroep op me wordt gedaan, dan zal ik er misschien opnieuw over nadenken.' Dat is een gok, want in feite vraagt hij van de kiezers: 'Vertrouw mij maar, en als je dat niet doet, dan stem je maar op een ander.'""

Misschien doet hij dat ook een beetje vanuit het idee: dan word ik maar niet de grootste. Want dat lijkt voor hem niet zo nodig te hoeven. In het begin gaf hij al zoiets aan en het voelt voor hem als een grote verantwoordelijkheid om misschien wel de grootste te worden. Kiezers lijken het voorlopig niet zo erg te vinden dat hij geen duidelijk antwoord geeft. En ook dat is ongebruikelijk. Dat komt echt door de persoon Omtzigt, van wie ze kennelijk vertrouwen dat hij het allemaal anders gaat doen.""",2023-01-01,2023-11-01,2023-11-06
42790872,Wekdienst 11/11: Aftrap carnavalsseizoen • Spoedberaad Arabische Liga over oorlog,NOS.nl,2023-11-11,"Goedemorgen! Vandaag is het de elfde van de elfde, oftewel de aftrap van het carnavalsseizoen. En de Arabische Liga houdt een spoedbijeenkomst over de oorlog tussen Hamas en Israël.

Eerst het weer: nu en dan zon, maar vooral in het noorden ook enkele buien. De maxima liggen rond 10 graden. Vooral aan zee waait een wat gure noordwestenwind. Morgen is het overdag droog; later wordt het weer wisselvallig.

Ga je de weg op? Hier vind je de verkeersinformatie en hier zie je waar er aan het spoor wordt gewerkt.

Wat kun je vandaag verwachten?

Wat heb je gemist?

De Franse president Macron wil dat Israël stopt met het doden van vrouwen en baby's in de Gazastrook. In een interview met de BBC zei hij dat de aanhoudende bombardementen ""niet te rechtvaardigen zijn"". ""We dringen er bij Israël op aan om te stoppen met dit bombarderen"", zei Macron.

Hij zei dat Israël het recht heeft zich tegen Hamas te beschermen, maar onderstreepte daarbij dat ""de bombardementen moeten stoppen"". De president zei verder dat zijn land ""de terroristische acties van Hamas duidelijk veroordeelt"", maar ""voor het bombarderen van burgers is geen enkele legitieme reden"".

Premier Netanyahu zei in een reactie dat Hamas verantwoordelijk is voor burgerdoden in Gaza, onder meer door burgers als menselijk schild te gebruiken.

Ander nieuws uit de nacht:

En dan nog even dit:

Heeft Pieter Omtzigt nou een voorkeur voor een rechts kabinet? En waarom twijfelt hij er zo over of hij premier wil worden? In de nieuwe aflevering van Rondje Binnenhof, nummer 53 alweer, nemen Xander, Marleen en Gerri het campagnenieuws door. Met weer een nieuwe lijsttrekker in Rondje Roltrap!

Maak er een mooie dag van!",2023-01-01,2023-11-01,2023-11-06
